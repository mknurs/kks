---
title: L'architecture dans le boudoir
description: >-
  Problem kritike je torej nekaj drugega. V panorami današanje arhitekture ne verjamemo v "Nove Tendence". Vendar pa ni dvoma, da obstaja zelo razširjen pristop, ki skuša obnoviti razsežnost objekta in njegov izjemni značaj: objektu odtegne njegove ekonomske in funkcionalne razsežnosti ter ga fiksira kot izjemni in torej surrealni trenutek, saj ga v toku "stvari", ki jih poraja produkcijski sistem, postavlja v oklepaj. Ko gre za takšne operacije, lahko govorimo o nekakšni "Architecture dans le boudoir".
author: Manfredo Tafuri
source: Arhitektov bilten, št. 91/92, 1987, str. 40–52 in št. 92/93, 1988, str. 40–49.
template: post
---

V tej knjigi[^a] smo večkrat odločno vztrajali na tem, da je obdelovanje degradiranih materialov, izmečkov in fragmentov, ki so vzeti iz banalnega vsakdana, integralni del tradicije moderne umetnosti: z neko magično operacijo, ki brezoblično sprevrže v kvaliteto, se uresničuje goreča želja po ponovni udomačitvi umetnika v svetu stvari. Nič ni torej čudnega, če je danes najbolj opazen položaj tistega, ki se zaveda, da ima za ohranjanje specifičnih vrednot arhitekture na razpolago zgolj "vojne ostanke", tj. da lahko uporablja tisto, kar je ostalo na bojnem polju in kar priča o porazu avantgard. Na prizorišče aktualne debate stopajo tako novi "vitezi čistosti": kot lastna prepoznavna znamenja vihtijo fragmente neke utopije, s katero se nočejo soočiti.

Kdor hoče danes povrniti arhitekturi besedo, se je torej prisiljen vrniti k materialom s popolnoma izpraznjenim pomenom: je prisiljen, da vsako ideologijo, vsak sen o socialni funkciji, vsak utopični ostanek, skrči na ničelno stopnjo. Materiali, ki pripadajo tradiciji moderne arhitekture, se v njegovih rokah takoj spremenijo v enigmatične drobce, v neme signale neke govorice (njen kodeks je izgubljen), ki so po naključju globoko vtisnjeni v puščavi zgodovine. Arhitekti, ki od konca petdesetih let do danes poskušajo rekonstruirati univerzum strokovnega diskurza, čutijo, da se morajo opreti na neko novo "moralo vedênja". Njihov purizem in rigorizem (stroga doslednost) sta značilna za nekoga, ki za neko obupano operacijo ne najde opravičila drugje kot v njej sami. Besede njihovega besednjaka, pobrali so jih na mesečevem teritoriju, ki je ostal po deflagraciji (očisčenju) velikih iluzij, ogrožene ležijo na nagnjeni površini, ki svet ločuje od solipsizma (subjektivni idealizem), ki brezizhodno obkroža območje govorice.

Govorico kritike hočemo soočiti z nekaterimi tovrstnimi obnovitvenimi operacijami; sicer pa historizacija poskusov, ki so namenoma ahistorični, ne pomeni nič drugega kot zelo strogo rekonstrukcijo dvoumrega sistema metafor, ki so očitno tako problematične, da jih ni mogoče obravnavati kot osamljenih, vznemirljivih monad (večno, nedeljivo duhovno počelo).

Takoj moramo opozoriti na to, da sploh ne nameravamo pregledati sedanjih arhitekturnih teženj. Našo pozornost bomo raje usmerili na nekatere, še kako pomenljive poglede in hkrati zastavili vprašanja o nalogah, ki jih mora kritika prevzeti vsakokrat, ko se z njimi sooča.

Vendar moramo vedeti, da vsaka analiza, ki skuša zagrabiti strukturalna razmerja med artikulacijami sedanjih arhitekturnih pisav in produkcijskim univerzumom, katerega funkcije so te artikulacije, implicira (vključuje) nasilje nad predmetom analize. Z drugimi besedami, kritika, ki hoče sprostiti tisto, kar je onstran govorice, je prisiljena privzeti "represiven" značaj; to pač mora storiti, če hoče sprevrniti kruto avtonomijo arhitekturne pisave, če hoče sprožiti delovanje "smrtnega molka znaka".

Nekdo je ostroumno pripomnil, da je Mallarmé na Nietzschejevo vprašanje – Kdo govori? – odgovoril: "Beseda sama".[^1] S tem je odpravljeno vsako vprašanje o govorici kot sistemu pomenov, katerega diskurz bi veljalo "razodeti". Prav tam, kjer sodobna arhitektura prevzetno zastavlja problem njenega pomena, je torej treba videti svetlikanje neke regresivne utopije, pa čeprav sama posnema boj proti funkcijam jezikoslovnega poučevanja. To je očitno, če pomislimo na to, da najnovejša spoznanja kompozicijskega rigorizma negotovo nihajo med obliko "komentarja" in obliko "kritike".

Primer Jamesa Stirlinga je vsekakor eksemplaričen. Kenneth Frampton, Reyner Banham, Marc Girouard, Alvin Boyarsky, Joseph Rykwert in Charles Jencks veliko tvegajo, ko poskušajo določiti smisel nekdanje Stirlingove enigmatične in ironične rabe "citata".[^2] Z deli kot so raziskovalni center Siemens A.G., Olivettijeva stavba za izobraževalne tečaje v Haslemeru in stanovanjski kompleks Runcorn New Town, hočejo dokazati spremembo smeri, neko cezuro glede na vznemirljivo sestavljanje konstruktivističnih, futurističnih, paxtonskih in viktorijanskih spominov pri univerzitetnih stavbah v Leicestru, Cambridgu, Oxfordu ter pri Civic Center v Derbyju, ki ga je Stirling projektiral z Leonom Krierjem.[^3] Vendar pa ima parabola, ki jo je prehodil Stirling, visoko stopnjo notranje koherence. Kaže nam posledice, ki jih povzroča redukcija arhitekturnega predmeta na neko spreminjajočo se sintakso, ki se kljub vsemu hoče spopasti s tradicijo "modernega Gibanja", tj. se hoče pomiriti s kopico raziskav, ki so se zelo izpostavile v protijezikoslovnem smislu. Stirling je z gradnjo prave pravcate "arheologije sedanjosti" ponovno zapisal besede moderne arhitekture. Oglejmo si projekt za Civic Center v Derbyju. Fasada stare Assembley Room, ki je nagnjena za 45° in postavljena v obliki črke U, razkriva dvoumno in sprevrnjeno razmerje z zgodovino. Celotna Stirlingova arhitektura ima med drugim nekakšen "obliquo" (poševen) značaj. Nakupovalne arkade v Derbyju citirajo londonsko Burlington Arcade. Spominjajo tudi na galerijo iz pyrex cevi v Johnson Wax Building Franka Lloyda Wrighta in še bolj na neko, nikoli realizirano in nikoli projektirano arhitekturo: na nakupovalne arkade v obliki krožne Crystal Palace, ki naj bi po opisu Ebenezera Howarda obkrožale osrednji prostor idealnega Gardon City. Tudi Civic Center je dejansko urbani "srce". Vendar gre tu za realno mesto, ne pa za utopični model; paxtonski spomin je kot posledica tega privzel značilnost neke odčarane, a punktualne *repêchage* (ponovitev). Za razliko od Kevina Rocha in Irvinga Pela, pri katerih vsaka oblikovna gesta predstavlja spogledovanje z gledalcem, je Stirling na osnovi skrajno koherentne rabe formalističnega zakona o kontrastu in opoziciji odkril možnost brezkončne manipulacije z gramatiko in sintakso arhitekturnih znakov: rotacija osi, raba antitetičnih konstrukcij, tehnološke distorzije,[^4] Nova "ars retorica" se je s Stirlingom umestila v središče raziskovanja, ki nima čisto nič skupnega z raziskavami Denica Lasduna in Leslia Martina, pa čeprav sta tudi onadva, v znaku neke samozadostne *englishness*, zaposlena s komunikacijo hermetičnih metafor. Stirlingov "simbolizem" se dejansko gradi na osnovi skrajnega izčrpanja form: gre za izčrpanje, ki lahko, tako kot v njegovih zadnjih delih, pripelje do razobličenja jezika in celo do njegove popolne obrabe. Toda tu gre za obrabljenost, ki ni nikoli prestopila praga "raztrganosti na koščke". Pri Stirlingu gre za "teste", ne pa za eksplozije utopičnega imaginarija. Izid tega nadzorovanega bricolage (brkljarija) se razkrije z metaforo, ki predstavlja eno izmed najljubših referenc angleškega arhitekta: z arhitekturo ladij.

"Sanje s pomorskimi asociacijami", tako je Kenneth Frampton ostroumo poimenoval Leicester University Engineering Laboratory, to ledeno goro, ki je naključno postavljena v morju parka in ki pluje po neki Skrivnostni ruti.[^5] Čeprav se zdi, da Stirlinga ne veseli "ribolov na citate", pa je ladijski pokrov, ki se dviga na podiju laboratorijev v Leicestru, potrdil poetiko konstruktivizma kot enega od njegovih občasnih virov, tudi zaradi že kar preveč očitnega spogledovanja s projektom Palače dela bratov Vesnin iz leta 1923. Toda tema ladje se v obliki povsem dobesednih citatov povrne tudi pri terasah, splošni organizaciji in načrtu javnih hodnikov Andrew Melville Hall v St Andrew University. Sam Frampton je pripomil, da ima pomorska metafora še neki drugi pomen: ladja je, prav tako kot falansterij, simbol skupne volje, ki se kaže kot nekaj nedosegljivega.[^6] (Ali je to, da je bilo četrto zasedanje Ciama na krovu neke ladje zgolj naključje?) Ladja, samostan in falansterij so torej ekvivalenti: zaradi tega, ker hočejo zagotoviti popolno združenost skupnosti, so izolirani od sveta. Zdi se, da sta Le Corbusier in Stirling – glede na La Tourette in St. Andrews – prišla do nekega bolečega razodetja: socialna utopija se lahko vzpostavi le kot literarni dokument, v arhitekturo pa kot element oziroma, bolje, kor predtekst. Vitalistična atmosfera "mladih jeznih" Angležev in Independent Group, ki ji je Stirling pripadal od leta 1952 do 1956, se je tako iztekla na koherenten način. Stirlingovsko artikulirana govorica, ki je narejena iz kompleksnih sintaksičnih valenc, ki se prepletajo z dvoumimi semantičnimi referencami, ima tudi neko "funkcijo": gre za eksistencialno razsežnost dela. Le da gre tu za "virtualno" in ne za dejansko "funkcijo". Andrew Melville Hall "reprezentira" na teatralen način prostor skupnostnih povezav, ki naj bi kot je upala ortodoksija "modernega gibanja" – od superbloka Michiela Brinckmana v Spangenu leta 1912–1921, do Ginzburgovega Narkomfina, Corbujevih in Smithsonovih povojnih projektov, gradnje Park Bill v Sheffieldu ter Roobin Hood Gardens – deloval kot nukleus naglih družbenih sprememb.[^7]

Občinstvo, ki naj bi uporabljalo njegove stavbe, je Stirling spustil v limb prostora, ki niha med praznino forme in "diskurzom o funkciji": gre za arhitekturo kot avtonomen stroj, ki jo je napovedala knjižnica v Cambridgu in ki je postala eksplicitna v projektu za Siemens. Na ta način je izpeljal eno izmed najbolj okrutnih operacij, ki so možne v posvečenem krogu, ki varuje semantični univerzum modernega izročila. Opazovalec, ki ga avtonomo artikuliranje Stirlingovih formalnih strojev ne privlači, a se mu tudi ne upira, je proti lastni volji primoran priznati, da te arhitekture res govorijo neko njihovo govorico, vendar pa je ta perverzno zaprta sama vase.

Z njo ni mogoče komunicirati "tako, da jo živimo", v njej lahko visimo ali plavamo, prisiljeni smo na vijugasto pot, tako kot je vijugasta arhitektova sadovska igra z lastnimi materiali. Sam Stirling, ki je zelo zadržan, ko gre za "razlago" lastne arhitekture, je zgornje ocene potrdil z nekaterimi beležkami iz leta 1974, ki predstavljajo osnutek predavanja na Carnegie Mellon University v Pittsburghu: "Kombinacija neopredeljenih in pomenljivih form, ki so včasih usmerjene proti značilnemu osrednjemu žarišču z nevtralnimi razširitvami (Olivettijev izobraževalni center) in vice versa (Andrew Melville Hall, St. Andrew), včasih pa tvorijo prospekt, ki "naredi fasado" na nekem neopredeljenem ozadju, pa čeprav gre za urbani kontekst (mestno in umetniško središče v Derbyju, St. Andrew). "Naključna" razstava vzdrževalnih naprav kot so lestve, tiri, dvigala itn."[^8]

Gre za neopredeljene forme, ki so se torej približale evokativnim podobam, za dodatke, ki so dobili vlogo protagonistov in ki jim je pripisana semantična polnost – "naključna razstava"; gre za poetiko *objekt trouvé*, ki je potrdila njegovo namero, da "vrže iz igre" tradicionalno logiko konstrukcije in jo dvoumo postavi v neko metafizično igro.[^9] To ugotovitev lahko podkrepimo s strogim branjem stavbe v Leicestru, namenoma se omejujemo na sintaksično raven, ki ga je opravil Peter Eisenman.[^10] Stirling je tu, po Eisenmanu, izpeljal sistematično "konceptualno destrukcijo": tam, kjer se zdi, da sama narava materialov zahteva "polno" ikonično figuro – laboratorijski stolp iz opečnih zidakov, ki so presekani z neprekinjeno poševno zasteklitvijo – se trden volumen spremeni v papirnato obliko; tam, kjer se dozdeva, da steklo evocira dematerializacijo – blok šedov ali stolp z uradi – poseže prizmatična obdelava, ki spodbija "naravno" izginjanje stekla. Zdi se, da je na delu erozija "težkih" oblik – tipična je rešitev betonskih pilastrov na stolpu z uradi, ki so poudarjeni prav na tisti točki, kjer naj bi jih vsrkala steklena prizma – medtem ko gre pri "lahkih" oblikah za inverzijo njihove funkcije. Toda ta igra načrtovanih inverzij je pri trikotnih berglah, ki nosijo telo shedov, v celoti pokazala njen ironični naboj: njihova "literarna praznina", opozarja Eisenman, je istočasno "konceptualno utemeljena".[^11]

Pisava stavbe za univerzo v Leicestru, kot meni Eisenman, predstavlja unikum Stirlingovega dela in je ne moremo postaviti ob tiste pisave, ki jih je arhitekt uporabljal v Cambridgu in Oxfordu.[^12] Celotno Stirlingovo raziskovanje pa kljub temu poteka v znamenju distorzije: to, kar je v Leicestru plod konceptualne inverzije, dobi drugje obliko opozicije med elementom in kontekstom, ki ni nič manj polemična od prej omenjenih razmerij. Posredovanje hermetičnih metafor, ki so zgrajene iz izkopanin (te so rezultat izpeljanih arheoloških izkopavanj) in njihova montaža sta vselej zastavljena kot problem. Ne le pri Florey Building v Oxfordu, temveč tudi pri projektih za Walraf-Richartz Museum v Kölnu ter za Landesgalerie Nordrein-Westfalen v Düsseldorfu, kjer se ponovna montaža opira na dveh, na videz divergentnih zakonih: na eni strani gre za posnemanje mehaničnega univerzuma, na drugi strani pa se ponovno zmontirane oblike, ki so izdelane na osnovi akumulacije, spreminjajo v vrsto "dogodkov".[^13] "Naključna razstava" ni omejena zgolj na sekundarne elemente, temveč velja tudi za nosilne konstrukcijske elemente: *objets trouvès* so se približali na čudežen način, pa naj gre za surrealno srečanje s pokrajino – Olivettijev center v Milton Keynesu – ali pa za prav tako surealno srečanje z ostanki XVIII. stoletja ter viktroijanskimi ostanki – umetniško središče univerze St. Andrew ali pa Olivettijev izobraževalni center v Haslemeru. Ironija se je spremenila v samoironijo; kot da nam hoče pokazati, da se ponovno pisanje s fragmenti tekstov vrši s hieroglifi, ki se lahko prevedejo le prek serije subjektivnih asociacij.

S tem lahko v pretežni meri pojasnimo, zakaj se dozdeva, da se Številni Stirlingovi oblikovni stroji kristalizirajo v tistem trenutku, ko naj bi se zrušili: projekti za Selwyn College, Florey Building, Olivettijev center v Haslemeru, imajo podobo konstrukcij, ki jih je v trenutku tik pred eksplozijo ujel in fiksiral fotografski objektiv. Agregacija je torej na poti negotovosti in aliteracije (ponavljanje). Stirling je, tako kot Raymond Rousell, uklenjen v verigo asociacij, evocirajo jih "razpoložljive besede", ki jih je sam izbral: to, da se sklicuje na Hawksmoorovo arhitekturo, ki jo pogosto omenja, dobi tu še neki drugi pomen.[^14]

Komentar in kritika se v tej operaciji, kot smo že napovedali, prekrivata. Komentar ima obliko ponovitve, gre za obupano iskanje izvira znakov; kritika, ki je prenehala z iskanjem avroralnega pomena, je dobila obliko analize funkcije samih znakov. Stirlingova operacija je eksemplarična: oznanja utopijo, ki je značilna za tiste poskuse, ki skušajo obnoviti arhitekturo kot "govor" Kritike, ki so v imenu funkcionalnosti neprestano naperjene proti Stirlingu, so v tej luči hkrati umetne in krivične.[^15] Sistem jezikoslovnih struktur, ko so le-te enkrat umetno rekonstruirane, se lahko zgolj razkroji v surrealni igri napetosti med univerzumom znakov in realnim svetom.

Vse to pa nas je zopet pripeljalo k našemu začetnemu problemu: na kakšen način se kritika lahko vplete v to "perverzno igro", v znaku katere dvoumo niha celotni tok modeme arhitekture? Na izvirih kritičnega akta je vselej neka operacija, ki uničuje, cepi in razkraja dane strukture. Brez takšne dezintegracije predmeta analize, na to smo opozorili že na začetku, sploh ni možno kakršnokoli nadaljnje ponovno pisanje predmeta. Nesporno je, da ni kritike, ki ne bi znova obravnavala procesa, v katerem se oblikuje delo, ki materialov dela ne bi znova razvrstila v nekem drugem redu, če ne drugega, že zaradi izdelave tipoloških modelov.

A tu se začne tisto, kar lahko poimenujemo podvojitev kritike. Produkt preproste jezikoslovne analize arhitekture, ki govori o neki njeni razkriti govorici, je lahko zgolj čista deskripcija. Na ta način pa kritika ne more izstopiti iz magičnega kroga, ki ga je delo začrtalo okoli sebe, in lahko zgolj manipulira s samim procesom vzpostavljanja teksta ter ponavlja njegovo eksiomatičnost. Edini zunanji referent takšnega branja, ki popolnoma "pripada" predmetu analize, se razvija v spiralah, v vmesnem prostoru jezikoslovnega predmeta. "Podvojitev", ki jo bo izpeljala kritika, bo torej povsem drugačna od konstrukcije "druge govorice", ki naj bi visela nad tekstom, bo drugačna od tega, kar je napovedal Barthes in kar je realiziral Stirling.[^16]

Vendar pa diskurz o govorici zahteva dodatne določitve. Kritika, ko gre za razmerje z arhitekturnimi predlogi, ki se nanašajo sami nase, mora zelo natančno opredeliti svoje naloge, če ne drugega zato, ker danes prav ti predlogi vzbujajo največ pozomosti. Prišli smo do nekega mejnega primera, tja, kjer so nejezikoslovni ostanki Stirlingove in Kahnove arhitekture – svet realnega ni vzpostavljen kot forma – nenadoma izločeni, tja, kjer je absolutna prisotnost forme pokazala "škandalozen" značaj prisotnosti naključnega, tudi naključnega obnašanja par excellence, tj. človeškega obnašanja. Raziskava Alda Rossija je lakmusov papir, ki služi za preverjanje teme, ki je neusmiljeno razcepila tok sodobne umetnosti.[^17] Johansenovi, Moorovi in Venturijevi poetiki dvoumnosti je Rossi odgovoril tako, da je pred arhitekturnim diskurzom brezobzirno zaprl vsak izhod k realnemu; sistem, ki ga scela strukturirajo znaki, je zavaroval pred vsakim vdorom naključnega ter empirije.

"Škandal" Stirlingove arhitekture je napravil človek, ki je bil prisiljen, da je od arhitekture kot čistega predmeta preskočil k hermetičnim sporočilom, in to zato, ker ga je zelo vznemirila neka "prekinjena retorika". Ta škandal je odpravila Rossijeva arhitektura. Rossi – od projekta za Segrate leta 1965, do projekta za pokopališče v Modeni leta 1971, do študentskega doma v Chietiju – deklinira abecedo, ki sama po sebi zavrača vsakršno preprosto artikulacijo: gre za abstraktno reprezentacijo neupogljivosti lastnega arbitrarnega zakona; umetelnost je spremenil v svoje kraljestvo. Njegova arhitektura se je na ta način vrnila k strukturalnosti same govorice. Ko nam je predstavil neko sintakso izpraznjenih znakov, z načrtovanimi izključitvami in strogimi omejitvami, nam je razkril trdnost samovolje ter lažno dialektiko med svobodo in normo, ki pripada jezikoslovnemu redu.

Izpraznjeni znak je tudi instrument De Chiricove metafizike, oniričnega realizma Neue Sachlichkeit in osupljive enigme, ki jo je na stvari projeciral "Ecole du Regard".[^18] "Svet ni ne smiselen ne absurden – piše Robbe-Grillet, ki se je na ta način enahronistično postavil pred Webra, Wittgensteina in Miesa –, svet preprosto je. To dejstvo nas zadene s tako silo, da mu ničesar ne moremo postaviti nasproti." Gre za izhodišče poetike nečloveškega, njeno deklinacijo pa spremlja neka protislovna bolečina: "Zgraditi nekaj, tako da izhajamo iz niča, nekaj, kar se samo postavi na noge, ne da bi se moralo opirati na nekaj, kar je zunaj dela." zgolj ta kričeča nostalgija po strukturi komunikacije je tista, ki je od vsega tega prisotna tudi pri Rossiju. Tudi pri njem gre za komunikacijo, ki nam govori zgolj o popolnosti govorice kot zaprtega sistema.[^19] Gre za govorico praznine in molka – uniomystica (božanska združitev) solipsizma, – ki jo je, kot smo zapisali ob neki drugi priložnosti, skusil tudi Mies van der Rohe. Vendar pa se pri Miesu poustvaritev znaka dogaja v prisotnosti realnosti, se neposredno sooča z močvirjem. Pri Rossiju izstopa kategorični imperativ absolutne odtujenosti forme: na ta način je celo dosežena neka izpraznjena svetost, kjer gre za izkustvo negibnosti in večnega vračanja geometričnih emblemov, ki so se spremenili v fantazme.[^20] Za to izbiro obstaja tehten razlog. Rezultat do katerega je prišel Rossi, je prav v tem, da je nepreklicno pokazal, kako je forma ločena od vsakodnevnega življenja, ki jo je vzpostavil, neprestano prisiljena krožiti okoli osrednje točke, iz katere izvira komunikacija, ne da bi iz tega izvirnega izvira lahko zajemala. Pa ne zaradi arhitektove nesposobnosti, ampak zato, ker je bilo to "središče" zgodovinsko uničeno, zato, ker se je ta "izvir" razpršil v številne studence, ki nimajo ne izvira ne konca. Zdi se, da je prav to tisto "razodetje", ki nam ga ponujajo Rossijeve arhitekture: trikotna vdolbina, ki je postavljena nad izpraznjeno kocko na dvorišču šole De Amicis v Broniju leta 1971, to povsem pojasnjuje. Okrog teh "sipinih kosti" kroži vprašanje, ki se ga le-te zaničljivo izogibajo.

Neko novo razsvetljenstvo, ki ga je mogoče paziti pri Rossiju, lahko razložimo kot instanco obnovitve tistega akta, ki so ga izpeljali v XVIII. stoletju in ki ga ni več mogoče odpraviti: gre za razkosanje vsakega "reda diskurza". Danes lahko zgolj obudimo fantazme tega izgubljenega reda. Obtožbe, da je Rossijeva arhitektura "fašistična" nimajo nobenega smisla, smisla, saj je s tem, ko je poskušal obnoviti aristokratsko nezgodovinskost form, zavrnil vsako naivno verbalizacijo vsebin in vsak kompromis z realnostjo.[^21] V tem smislu je ta tip raziskovanja izgubljen, saj na ekstremen način poskuša rešiti humanistični status arhitekture. Ariadnina nit, s katero je Rossi spletel svojo tipološko raziskavo, ni vnovič "utemeljila discipline", marveč jo je razkrojila in tako in extremis potrdila Simmlovo in Lukácsevo tragično spoznanje: "Forma, ki služi življenju, ki se mu odpira, ni možna."[^22] Rossi, ki išče Bit arhitekture, je odkril, da je izrekljiva zgolj "meja" *bivajočega*.

Gre za donesek temeljnega teoretskega pomena; sodobna kultura ga je dejansko odpravila, a se kljub temu neprestano ohranja. Z zavrnitvijo naivnega manipuliranja forme, ki jo je izpeljal Rossi, je zaključena razprava, ki jo je osebno doživljal mladi Loos in ki je v Karlu Krausu dobila dostojnega interpreta.

"V tej veliki dobi, ki sem jo spoznal takrat, ko je bila že tako majhna – piše Kraus leta 1914 – in ki bo spet postala majhna, če je še kaj časa na razpolago… v tej hrupni dobi, v katori bobni grozljiva simfonija faktov, ki proizvajajo vesti, in vesti, ki so krive za fakte: v tej dobi ne pričakujte od mene nobene posebne besede razen tiste, ki komajda varuje je molk pred nerazumevanjem. Preveč globoko spoštujem nespremenljivost, podreditev jezika nesreči. V kraljestvih revne domišljije, kjer človek umira zaradi duhovnega pomanjkanja, ne da bi se zavedal svoje duhovne lakote, kjer so peresa pomočena v kri in meči v črnilo, mora biti to, kar je mišljeno, neizrekljivo. Od mene ne pričakujte besede. Prav tako ne bi mogel izreči nove besede, saj je hrup v sobi, kjer nekdo piše, tako močan, da se ne more odločiti ali gre za hrup živali, otrok ali smrtnikov. Tisti, ki faktom pridajejo besede, skrunijo besedo in fakt ter so vredni dvojnega zaničevanja. Tisti, ki imajo kaj reči naj stopijo naprej in molčijo."[^23]

če je beseda v posesti fakta, potem preostane zgolj to, da spregovorijo fakti in da se v tišini varuje skrinja velikih vrednot: o njih – o tem soglašajo Kraus, Loos in Tessenow – "ni mogoče govoriti" ne da bi jih skrunili. In prav to je povsem jasno povedal Loos. Zavrnitvi govorjenja z arhitekturo lahko ubeži le tisto, kar se izmika življenju: *monument* – umetelna stvaritev kolektivnega spomina, prava paralelna akcija mož "brez posebnosti" – in *nagrobnik* – iluzija univerzuma onstran smrti.[^24] Zgolj tedaj, ko služimo iluzoričnim, virtualnim funkcijam, lahko gradimo virtualne prostore.

To, da Krausa in Loosa prehitro izključimo iz obravnave, ne služi ničemer, še bolj pa je nevarno, če Krausa in Loosa spremenimo v predhodnika Wittgensteinovega mišljenja.[^25] Nekdo, ki mora zaradi tega, ker hoče "molčati", "stopiti naprej", zagotovo nima nič skupnega z lapidarno sedmo tezo *Traktata*: "O čemer ne moremo govoriti, o tem moramo molčati." Če je res, da je Krausova kritika govorice zgolj *začetek* in če še zmeraj predstavlja del neke *etične* sfere, potem je tudi res, da je Kraus zaradi svoje izjemne lucidnosti – "jaz sem samo eden od epigonov, ki stanujejo v stari hiši Govorice" – izjemno "aktualen". Jedka ironija "arhitektov brez arhitekture – od Pichlerja, do Petera Wilsona, Scolarija, Hejduka, bratov Krier – ali pa molčeči manipulatorji lastnega sramu, so veliko bolj krausovski kot bi si to lahko mislili. Aktualna arhitektura je dejansko preveč očarana s tem, da se noče oziroma ne more odločiti ali hrup, ki vdira v sobo, "pripada živalim, otrokom ali zgolj smrtnikom", da ne bi sledila nepremagljivemu imperativu, ki iz molka dela nove ekstremne besede. Kot je neusmiljeno pripomnil Brecht, nedvoumno je, da je Kraus "premražencem" vselej "govoril o polarnih ledenikih" ali pa kazal "kako neučinkovito je razglašanje resnice, ko pa ne vemo kaj je res" (B. Brecht, O naglem padcu dobrega ignoranta). In vendar: naše avantgarde se tudi danes, bolj ali manj zavestno, premikajo v *Krausovem znaku*. Prav to pa nas obvezuje, da obračunamo z njihovo "nedostojno" očarljivostjo.

"Beseda je nedostojna": do tega je prišel Hofmannsthal že v mladih letih, da bi to spet ponovil v *Napornem možu*.

V *Pismu Lorda Chandosa* je leta 1902 zapisal: "Jezik, v katerem bi mi bilo mogoče dano ne le pisati, temveč tudi misliti, dejansko ni latinščina, ne angleščina, ne italijanščina ali španščina, ampak jezik, v katerem *mi govorijo neme stvari* in v katerem bom morda nekega dne v grobu opral grehe pred nekim neznanim sodnikom." Jezik, ki ga govorijo "neme stvari" je jezik, ki ga govorijo "otoki v zraku", o katerih je sam Hofmannsthal pisal v *Andreasu*: prav to je jezik, ki ga hoče poslušati Rossi in ki ga *ponuja poslušanju*.

Neizrekljivo je tem bolj privlačno čim manj se zavedamo, da neizgovorljive besede, pa čeprav so izgovorjene, "ne proizvajajo", prav zaradi tega, ker odpravljajo Wittgensteinovo *mistično*, ko ga hočejo pokazati. Epigoni, ki si ustvarjajo, da že stanujejo v "stari hiši Govorice", verjamejo, da "vrnitev k zemlji" – "žalostni tropi" Alda van Eycka ali pa pokrajine nastanjene s Hejdukovimi *molčečimi pričami* – kot nekaj neizogibnega prinaša grizljanje jabolka, ki ga ponuja neka Eva, ki je vselej pripravljena sprejeti kačino vabilo. Nahajajo se "onstran dobrega in zlega": "onstran" je tista sedma teza, za njih nema črka. Konzumacija snovi, ki so jo občutili Klimt, Mahler in Mies, jih ni čisto nič izučila. Ali bolje: menijo, da še vedno lahko ustvarjajo v nedoločenem ozračju, ki spremlja to konzumacijo. Toda, če nam dolga potovanja brez vrnitve, ki od Piranesija do *Lied von der Erde* prekinjajo etape ponavljajočega se pozdravljanja starega doma gotovosti, omogočajo spoznavanje *nujnosti podle laži*, pa bomo storili veliko napako, če bomo kot novo "dolžnost" sprejeli postajanje na robu perona in večno mahali z robčkov v slovo *prijatelju*, ki je odpotoval.

Podvojiti se: istočasno biti prijatelj, ki potuje, in prijatelj, ki ostaja. Vendar pa to ni pluralnost, ki naj bi jo sprejeli, še manj tista, ki naj bi jo častili. Premražencu zaman ponujamo prižgane vžigalice. Pristojnost forme ni nič drugega kot "vžigalica": čas jo zelo hitro potroši, brez Erlebnis (doživetje), ki bi lahko odpravil bedo.

Lukácsevo zgoraj omenjeno trditev lahko v tem primeru obrnemo: prostor življenja, dejansko izkušenega časa, izključuje življenje forme, ali bolje, ga neprestano drži v šahu.

Zmernemu ekspresionizmu Carla Aymonina v četrti Gallaratese v Milanu (Aymonino je svoja bloka razčlenil tako, da se prek zamotane igre z umetnimi cestami in križišči stekata k robu poletnega gledališča), je Rossi postavil nasproti hieratičen purizem geometričnega bloka, ki stoji nad vsako ideologijo, nad vsakim utopičnim predlogom "novih načinov življenja".

Zdi se, da hoče Aymoninov projekt poudariti vsako rešitev, vsak stik, vsak formalni dispozitiv: Aymonino deklinira govorico zamotanosti in prekrivanja, s katero posamezni objekti, ki so povezani med sabo na paroksističen način, vztrajno razkazujejo svoje posamezne vloge znotraj celotnega "stroja". Aymoninovi objekti so polni spominov. In vendar je sam Aymonino – gre za pomenljivo dejanje – zdi se, ker je Rossiju zaupal projektiranje enega od blokov v lastnem naselju, začutil potrebo po soočenju s pisavo, ki je spomin spremenila v hieratične segmente.

In glej, Rossijev *absolutni znak*, postavljen pred akumulacijo aymoninovskih znakov, je neprostovoljno in s prevaro ujet v igri teh akumulacij. Na ta način ni zanikana Krausova in Loosova pozicija: postala je še bolj dvoumna. Forma lahko molči, prav zaradi tega, ker je beseda v posesti fakta: nove besede, "večna tožba", so se spremenile v aluzivne simbole. Soprisotnost objektov, ki so povezani na konstruktivističen način in ki trdovratno težijo h komunikaciji nemogočih sporočil, in nemega objekta, za katerega je značilna prav tako trdovratna zadržanost, na zgleden način pripoveduje "dramo" moderne arhitekture. Arhitektura je še enkrat postala diskurz o sami sebi. A tokrat na dokaj neobičajen način. Gre za razgovor med dvemi načini bivanja pisave, ki sta prišla do istega rezultata. Ni naključje, da se je Aymonino z licejem v Chietiju poklonil molčečemu prijatelju. Aymoninov hrup in Rossijev molk: gre za dva načina deklinacije goltniških zvokov rumenih velikanov, na to smo že opozorili, s katerimi je Kandinsky personificiral "nove angele" množične družbe.

Neki simptomatičen dokument je potrdil te ugotovitve: gre za risbo, grafično metaforo Rossijevega "analognega mesta", ki jo je razstavil na beneškem Bienalu leta 1976. Rossi nas je med drugim že privadil na to, da risbe, ki nastajajo s kontinuirano manipulacijo realnih in dealnih krajev, ocenjujemo kot formalne stroje.[^26] Ali gre tu za analoško mišljenje kot obliko arhaičnega simbolizma, ki se lahko izraža zgolj z dehistoriziranimi podobami? A zakaj nam sedaj ponuja ta dodatni predlog o popotovanju po blodnjaku urbanih sanj, kjer ima fragment nekega renesančnega traktata isto vrednost kot projekt iz XVIII. stoletja oziroma Rossijev projekt?

Tudi za Rossijevo "analogno mesto" ne obstaja "kraj". Pod to kompozicijo, bi lahko z otroško kaligrafijo napisali "ceci n'est pas une ville", skladno z diskurzivno premestitvijo, ki jo je Magritte izpeljal pri svoji *Pipe* (pipa).[^27] Preostane nam zgolj to, da sledimo igri, ki jo je predlagal arhitekt, in da poskušamo dešifrirati in prepoznati elemente njegovega puzzla. Rossijeve montaže, vpisi eliptičnih potovanj v *temps passé*, obnavljajo željo po ekumenski spravi s sanjano realnostjo. Vendar pa se s to željo po razumevanju celotne realnosti – objekta in subjekta, zgodovine in spomina, mesta kot strukture in mesta kot mita – izraža tisto stanje duha, ki je po Michelstraedterovi opredelitvi identično s hrepenenjem "preganjane živali". "Kolosalno škripanje" družbenega stroja (all ni istega poslušal tudi Kraus?), ki škriplje v vseh spojih… a se ne pokvari (ker) je to način njegovega bivanja in ker ta megla ne pozna spremembe", je sobesedniku v *Dialogo sulla salute* (Dialog o zdravju), ki ga je Michelstaedter napisal leta 1910, zastavilo tesnobno vprašanje: "Kako lahko razgrnemo to prekleto meglo?"[^28] Odgovor tržaškega pisatelja je lapidaren in ne ponuja nobene možnosti ne osamljenemu flâneur (postopač), ki si umišlja, da se lahko oprime nekega "novega Baudelairja", niti tistemu, ki se hoče "rešiti" s spreminjanjem lastnih mentalnih asociacij v predmet lastnega voyeurizma.

"Razumeš? Pot ni več pot, ker so poti in načini zgolj večno pretakanje in zaletavanje stvari, ki so in niso. A zdrav je nekdo, ki je sredi teh stvari "utemeljen"; ki dopušča, da se mu njegova lastna potreba, njegova lastna lakota pretaka po njem samem in "traja"; ki "vztraja", pa četudi ga zagrabi tisočero rok, ki ga želijo premakniti, in ki zaradi te lastne trdnosti omogoča tudi trdnost drugih. Ničesar nima, kar bi branil pred drugimi, in ničesar ne zahteva od drugih, saj nima prihodnosti, saj nič ne "pričakuje"."[^29]

"Utemeljenost" je torej povzdignjena v simbol bolečine: toka realnega ni mogoče spremeniti, toda v tem sprejetem trpljenju, v tej negaciji utopičnih alternativ živi *dolžnost* spoznavanja. O tej "dolžnosti" – gre za najvišji izraz visokomeščanskega samoopazovanja – je morda spregovoril Mies, ki je iz molka naredil zrcalo. Gre za pot, ki izključuje vsako nadalnje potovanje. Zakaj naj spremenimo pot, "ki ni več pot", če nas ta pot pelje le k samodeskripciji?[^30] Če je "jasnost risbe – kot je zapisal Rossi – vselej in zgolj jasnost mišljenja",[^31] potem za vnemirljive heterotopije, ki "trgajo in kopičijo navadna imena", ni več prostora. Rossi je z alegorijo "analognega mesta" skušal izpeljati neko magično operacijo: združiti izrabljeno nostalgijo z izjavo o "trajanju". Rossijev projekt za deželno palačo v Trstu (leta 1974) ima naslov *Trieste è una donna*. Rossi je tu povsem eksplicitno citiral trenutke mesta, ki jih je zapisal Umberto Saba. Toda Sabin Trst je v krizo postavil že Svevo. Rossijeva "ženska" je Angiolina, tj. tista velika laž, ki jo je v Senilità ustvaril Emilio. V tem smislu gre pri Rossijevi "vztrajnosti" za protislovno obupano iskanje kraja, kamor naj bi postavil lastno "trdnost".

A tudi to, da je ta kraj labirint "lepot številnih", ki so zbrane v idealni montaži, ima protisloven pomen: kaže na potrebo po občinstvu, od katerega se "nekaj zahteva" se pričakujejo odgovori. Ti vzajemni vlogi moramo postaviti na pravo mesto. Nekomu, ki išče neko zavestno "trdnost", a hoče hkrati za vsako ceno izsiliti soglasje, nismo dolžni odgovoriti. Molk kritike v tem primeru pomeni zavračanje pesnikove krhkosti, ki coram populo (javno) napoveduje lastno željo po tem, da bi se pred svojim občinstvom zleknil na freudovskem divančku.

Če se še bolj razkrijemo kot je to storil Rossi, pomeni, da smo arhitekturo premestili v empirej, kjer gospoduje "Ikarov kompleks": gre za ponovitev Bretonovih sanj o čistosti, ki je zaupana pričakovanju brez nade. Arhitektura bo potemtakem morala levitirati, morala se bo dvigniti in poleteti: tako kot Malevičevi *planiti*, kot *Letatlin*, kot projekti Krutikova in kot to zelo skladno počnejo Scolarijeve onirične krajine. Ko ni več korenin, se javlja contaminatio med arhitekturno grafijo in sanjami, ki so vtisnjene na indigo papirju. Pri Scolariju kaže, da kraj "stanovanja" več ne pripada mestu. To ne velja zgolj za Scolarijeve nadrobne izdelane akvarele, temveč tudi za Koolhausovo cinično igro in za utopične napetosti bratov Krier. V teh krajinah je pisava vse: le-te torej nič ne povedo. Arhitekturna krajina živi kot zasebni spomin, kjer forma neposredno ponavlja kantovsko "lépo brez smotra". Gre za koherentnost, ki ima nedvomno kritično vrednost, vendar pa to ni tista, ki jo izpričujejo avtorji.[^32] Kaže, da je neprestana sprememba govorice v odsotnosti snovi – ko je enkrat opravljen "krtov duh" – možna zgolj kot evokacija *autres* (drugih) labirintov. Iz njih lahko izstopimo zgolj takrat, ko se "umažemo": če je v njih popolnoma izrabljeno hrepenenje po čistosti. Tudi Scolarijev *boudoir* je prepoln sadovskih portretov, a v njem ni prostora za Battailovega Sada.[^33]

Analizo svojevrstnih pojavov smo v doslej opravljenem diskurzu namenoma prekrižali z iskanjem ustrezne rabe instrumntov kritičnega raziskovanja. Izbrani primeri so nam poslužili, saj se je pred njimi vzpostavila problematičnost same funkcije kritike. Gre za mejne primere, katerih razpon zajema večji del današnje razprave o arhitekturni govorici: od Kahnovih do Lasdunovih raziskav, do raziskav amiških neovantgard in italijanskih eksperimentalistov – mislimo na dela Vittoria De Fea, Franca Purinja in Vittoria Gregottija.[^34]

Ko govori o De Feu, Dal Co govori o "arhitekturi kot viseči formi".[^35] In res, De Feova dela nihajo med oblikovanjem virtualnih prostorov in tipološkimi raziskavami. De Feo predvsem eksperimentira z razobličevanjem geometričnih materialov: od projekta za nove urade poslanskega doma (Camera dei deputati) v Rimu, ki ga je izdelal skupaj s skupino Stass leta 1967, do Zavoda za geometre v Terniju leta 1969–1974, projekta za črpalko Essa leta 1971 in projekta za novo gledališče v Forliju leta 1976. Geometrijo obravnava kot osnovni material, ki ga sooča z izbrano funkcionalno organizacijo. Njegova arhitektura, v primerjavi z Rossijevim purizmom, je bolj empirična in vsebuje številne naključne elemente. Vendar pa ta arhitektura, zaradi izkopavanja notranjih kvalitet forme, dobi samokritičen in samoironičen naboj, ki se kaže v razgibanem geometrizmu projekta za črpalko Essa. Tu lahko, če hočemo, preberemo neko opozorilo: ko je forma enkrat "osvobojena", je geometrični univerzum zaseden s prostorom popolnoma nenadzorovanih "avantur".

Podobne raziskave so brez dvoma zgodovinsko nastale na osnovi refleksije novih tematik, ki jih je vpeljal Louis Kahn: vendar pa je raziskava jezikoslovnih instrumentov, še posebej pri Stirlingu, izgubila vsako mistično auro in vsako neupravičeno vero v karizmatično moč institucij. Naleteli smo torej na očiten paradoks.

Kdor se osredotoči na jezikoslovne eksperimente, izgubi stare iluzije o inovativnih možnostih komunikacije. Ko se sprejme relativna avtonomija sintaksičnega raziskovanja, je povsem jasno prisotna samovoljna izbira referenčnega kodeksa: ne De Feo ne Purini nista bila pripravljena, da bi njuno izbiro povezala z nekim engagement, ki se bolje izraža z drugimi sredstvi. Morda ni naključje, da se Gregotti in Purini "srečata" pri nekaterih projektantskih temah v velikem merilu; pa čeprav se "dimenzija", poseg neke strukture-znaka v teritorialni geografiji, za prvega kaže kot primarni cilj, dočim je drugi do vprašanja dimenzije povsem ravnodušen. A da je Purini leta 1968 začel "delno klasifikacijo arhitekturnih sistemov", ni naključje. Ali ni bila morda Durandova abstraktna tipologija sredstvo za redukcijo, ki naj bi arhitekturo v razmerju z novimi *programi*, ki izhajajo iz "drugih tehnik", postavila v "stanje pričakovanja"? Tudi študije o razmerjih *Da-sein* znakov, ki jih Purini neprestano izdeluje, izražajo podobno "pričakovanje". Njegovi znaki brez dvoma zahtevajo razčlenitve: njihov purizem se vselej nahaja na robu med elokvenco – volja po metaforičnih "transparencah" – in osamitvijo v samokontemplaciji. V nekem projektu iz leta 1976, gre za paviljon iz betona in stekla, je Purini priklical Miesovo hišo Farnsworth, paviljon kot gozd stebrov v nekem vrtu Tessenowa, Figinijevo stekleno hišo, Persicovo *Dvorano zmage* (Sala della vittoria): vendar pa v projektu, ki zdi se, hoče soočiti zgodovino in formo, ki je odporna na zunanje pritiske, ni nobenega neposrednega "citata".

Forma za Gregottija ni absolut. Vendar pa se njegovi projekti v teritorialnem merilu opirajo na poetiki strogo določene konstrukcije, ki nastopa kot "obramba" tistega, kar naj bi ti projekti osvojili. Pokazati in se umakniti, ustvari *pragove* in jih nabiti z "incidenti", obzidati "kraje" in oblikovati vidne nagrobnike, če je Gregotti do tega prišel po mrzličnih *recherches* subjektivnih in kolektivnih spominov.

Toda danes ni nobene Academié des Sciences, ki bi tipološki razpoložljivosti pisave, ta je skrčena na bistvene črke, ponudila programe, ki se lahko prevedejo v tipologije. Ta arhitektura, ki je narejena iz samih "razmerij", še zmeraj "pričakuje": eksperimentalizem, pa čeprav tega noče, proizvaja "modele".

Vendar pa niti projekti za naselje Zen v Palermu, niti projekti za univerze v Calabriji in Firencah, niso zazrti v blažene razsežnosti.

Ta arhitektura, ki krajino hoče prepojiti s tehniko, je skrčena na atonalne pripovedi: recitira lastno "krčenje". A tudi ona "pričakuje": najprej to, da postane materija – vendar pa to ni njen glavni problem – v zadnji instanci na odpravo lastne "pridušene tonalnosti". Toda to je nemogoče: oblikovna igra, ki hoče biti popolnoma "merljiva", preverljiva, ki hoče lasten *ratio* vsiliti naravni neskončnosti, je
znova obsojena na heterotopijo. A tokrat na varljiv način. Merljivost Gregottijeve arhitekture je še vedno beg. Gotovo, ta arhitektura poskuša igrati-spreminjati "veliko mesto" oziroma "veliko zemljo": to pa je zasluga tega, ker postaja menežerski projekt. Toda v teh "mostovih" in transparentnih mrežah se nahaja pretirana volja po sintezi: njihova vedrina, volja po preseganju "tragičnosti vznemirljivih Muz" – gre za italijanske mojstre v petdesetih in šestdesetih letih – se prepleta s prikrito nostalgijo.[^36] Distorzije se nahajajo tudi v projektu za Rinascente v Torinu, utopije "radikalne" arhitekture kričeče zacvetijo v naselju Zen, ki je zaprto vase kot "Novi Jeruzalem" – svetopisemska tema je celo navedena v poročilu –, os s številnimi razširitvami v projektu za kalabrijsko univerzo pa nakazuje možne pustolovščine forme, ki se začenjajo pri nefleksibilnem znaku, ki jih zadržuje.[^37] Evklid in Breton skušata na istem listu, toda na nasprotnih straneh, odpraviti tisto *diferenco*, ki jo ta list vsiljuje njunim sporočilom.

V kakšni meri lahko ta konceptualna stališča primerjamo s stališči arhitektov kot so Eisenman, Graves ali Hejduk, ki so v panorami mednarodne arhitekture zdi se bližji koncepciji arhitekture, ki reflektira notranje razčlenitve same arhitekture? Ali ko govorimo o teh izkušnjah, res lahko govorimo o nekem "manierizmu med razvalinami"? Mario Gandelsonas je ustrezno izpostavil tista interesna področja, ki še posebej zanimajo Michaela Gravesa: klasicistični kodeks, kubistično slikarstvo, tradicija "modernega gibanja", narava.[^38] Bodimo pozorni: vselej gre za zaprte sisteme, v katerih sta temi polisemije in pluralizma že "sestavljeni" in obvladani, kjer je *posedovanje negotovega* razrešeno z neko, v skrajnem primeru, "monumentalno" formo. Zdi se, da je "moderno gibanje" edini vir, ki ga ta interpretacija neustrezno obravnava: kakorkoli že, Graves ga bere na osnovi nekega "metafizičnega" pogleda iz devetnajstega stoletja, ki dopušča prehitro shematizacijo. Potem ko je vzpostavil sistem omejitev in izključitev, Graves lahko manipulira z lastnimi materiali v območju določene serije operacij; vendar mu to omogoča, da pokaže, na kakšen način neka pojasnitev oziroma eksplikacija jezikoslovnih postopkov lahko posredno nadzoruje projektiranje v *izbranem sistemu izključitev*.

Z drugimi besedami, tako Graves kakor Hejduk sta obnovila metodo, ki izhaja iz raziskovanja sintaktičnih postopkov. Oba ovekovečata duh formalizma v njegovem izvirnem pomenu. "Semantična distorzija", prijem ruskih formalistov, se tako na zelo pretiran način ponavlja v delih kot sta hiša Benacerraf ali pa Gravesova hiša Snyderman: tako pri teh kot pri še bolj hieratičnih in atemporalnih Eisenmanovih sintaktičnih dekompozicij ali lahko prej govorimo o nekakšnem analitičnem laboratoriju, v katerem se eksperimentira z izbranimi stilemi, kot pa o terragnizmu ali abstraktnem okusu.

Smisel teh raziskav v ameriški kulturi bomo skušali analizirati v naslednjem poglavju. Kakorkoli že, njihova objektivna funkcija je nedvoumna: ponujajo preizkušen katalog projektantskih instrumentov, ki so programsko osredotočeni na merilo posega, ki je določeno a priori. Vprašanje o učinkovitosti ali neučinkovitosti "neopurističnih" tendenc je torej nepotrebno. Od teh razgaljenih jezikoslovnih struktur se zahteva zgolj to, da strogo sledijo njihovi absolutni nezgodovinskosti.[^39] Le na tak način se lahko nevtralizirajo njihove nostalgične vrnitve in se v teh dlakocepskih analizah spozna nujnost njihove potujitve. (Gre za tisto spoznanje, to beležimo mimogrede, ki ga nikoli ne bodo sprožili dopadljivi stilemi Phillipa Johnsona oziroma prav tako dopadljivi fragmentalizem Paula Rudolpha.)

Toda kaj pomeni osamitev čiste *risbe*, ne zgolj in ne toliko pri zadnjih Stirlingovih in Gregottijevih delih, ampak pri Rossiju, bratih Krier, Grumbachu, Pichlerju, Puriniju, Hejduku in Eisenmanu? Leo Castelli je v New Yorku takoj zagrabil to priložnost in začel s prodajo podob na listih, na katerih naši "neaktualneži" skladiščijo "podobe kot fakte". Te *risbe* se hočejo upreti napadu časa: v njihovi absolutnosti je individualizirana edina možnost "razločnega pripovedovanja". V tem smislu imamo opraviti s teksti, v katerih forma leži, "počiva", pripoveduje o lastnih poškodbah, ki jih skuša popolnoma zaceliti. Le-ti nam ne predstavljajo "prekinjenih arhitektur", ampak svetove, ki skušajo odpraviti tisti radikalni razloček, ki ga je med slikarstvom in gradnjo prvi vzpostavil Le Corbusier. "Razločna pripoved", ki jo Graves in Stirling prostovoljno zavračata, je tu zato, da bi potrdila, kako so njej lastne razlike neizrekljive zgolj za ceno neke absolutne postvaritve. Pot, na katero je s Prounom stopil Lisicki, je tako znova posredno prehojena po ovinku.

Skušajmo sintetizirati izpeljano analizo. Podmena le-te je svojevrstno branje govoric in raba različnih metodoloških instrumentov. Pri Stirlingu in Gregottiju je temeljno zatekanje k tehnološki estetiki in informacijski teoriji: gre za tiste bistvene instrumente, ki omagočajo popolno razumevanje razlogov za njune semantične distorzije. Toda informacijska teorija nam ne bo kaj dosti povedala o raziskavah tipoloških nespremenljivk, ki jih je izpeljal Rossi, saj hoče njegov formalizem, zdi se, izpodbiti izvirno formulacijo jezikoslovnega formalizma Šklovskega in Eichenbauma.

Demontaža in ponovna montaža, s katero se ukvarjajo "rigoristi kompozicije", je lahko igra, ki se nadaljuje v neskončnost: ko je postopek montaže popolnoma jasen in se ponuja v didaktični oblikl, tako kot se kaže v primeru Petera Eisenmana, je ta igra celo lahko popolnoma nepotrebna. Naloga kritike, ki se nahaja pred takšnimi izdelki, je, da začne pri notranjosti dela, a da iz te notranjosti tudi čim prej izstopi, saj bi drugače ostala v začaranem krogu govorice, ki govori o sebi, in bi zavestno sodelovala v "neskončni zabavi", ki jo ta igra obljublja.

Problem kritike je torej nekaj drugega. V panorami današanje arhitekture ne verjamemo v "Nove Tendence".[^40] Vendar pa ni dvoma, da obstaja zelo razširjen pristop, ki skuša obnoviti razsežnost objekta in njegov izjemni značaj: objektu odtegne njegove ekonomske in funkcionalne razsežnosti ter ga fiksira kot izjemni in torej surrealni trenutek, saj ga v toku "stvari", ki jih poraja produkcijski sistem, postavlja v oklepaj. Ko gre za takšne operacije, lahko govorimo o nekakšni "Architecture dans le boudoir". Pa ne zgolj zaradi tega, kot smo poudarili pri dveh nasprotnih a komplementarnih primerih, pri Stirlingu in Rossiju, ker se nahajamo pred "arhitekturo groze" – groza govorice kot sistema izključitev – temveč tudi zaradi tega, ker ta krog, ki je začrtan okoli jezikoslovnih eksperimentov, razkriva neko pomenljivo afiniteto s strukturalnim rigorizmom leposlovja markiza de Sada. "Tam, kjer je v igri seks, vse mora govoriti o seksu": utopija erosa se pri Sadu razkroji tedaj, ko se odkrije, da se najvišja stopnja svobode izteče v najvišjo stopnjo terorizma in apatije; gre za tisto, kar je vpisano v vzvišeni prisili neke nefleksibilne geometrične strukture pripovedi. Toda, kot smo že poudarili, ko smo govorili o Piranesiju: gre za vdor negovornega na področje govorice. Vendar pa *boudoir* novih velikih pisateljev arhitekture, pa čeprav je poln ogledal in sredstev za uživanje, ni več kraj, kjer je mogoče konzumirati največ "vitrualne zlobnosti". Moderne libertine, ki so se srečali s temo nefleksibilnosti meje, je navdala groza. Njihove vivisekcije se vršijo šele po tistem, ko so zavestno anestetizirali paciente. Rabelj deluje v oblazlnjenih operacijskih sobah, boudoir je aseptičen in ima preveč zasilnih izhodov. Z obnovo nekega "reda diskurza" se danes, po uničenju avantgard in v polemiki z informacijskimi množičnimi tehnikami ter razkrojem dela na tekočem traku, skuša ohraniti možnost za rešitev Nouvelles Justines, ki jih privablja skrivališče, kjer se vršijo "nežne torture".

Tu gre za dve protislovji. Po eni strani so ti poskusi prisiljeni odkriti, prav tako kot razsvetljenske utopije, da izhodi iz gradu služijo zgolj temu, da spregovori govor molka. Po drugi strani pa se to aporijo skuša preseči tako, da se ti poskusi ponujajo kot temelji novih institucionalnih statutov arhitekture. Pri Louisu Kahnu gre od petdesetih let dalje za teoretizacijo teh protlslovij. Vendar smo s tem že izstopili iz hermetične igre, ki se poglablja sama vase.

Kritiki se na tej točki zastavlja naslednja vprašanja: Kaj je tisto, kar omogoča takšne "nežne torture"? V kakšne kontekste in v kakšna strukturalna razmerja se pogrezajo?

Kakšna je njihova vloga v današnjem produkcijskem sistemu?

Na ta vprašanja smo delno že odgovorili v uvodnem delu knjige. Dodamo lahko, da gre za zasilne izhode iz nekega produkcijskega sistema, ki hkrati zahteva:

a)
: oblikovno obnovo; eksperimentiranje z izvirnini modeli je zaupno obrobnim delom strokovne organizacije, glede taga bi bila zanimiva analiza, kako se modeli, ki jih izdelujejo osamljeni formmakers, ponovno uvrščajo v mnažično produkcijo;

b)
: pokrivanje izjemno diferenciranih slojev občinstva; vloga "vestalk stroke" se pripisuje tistim likom, ki hočejo ohraniti koncept in vlogo arhitekture v smislu tradicionalnega objekta, ki poseduje komunikativne značilnostLl, ki naj bi bile konstantne in nedotakljive.

Kot vidimo, od objekta se prehaja k sistemu, ki objektu podaja pomen. Tako postane jasno, kaj hočemo reči, ko trdimo, da je posiljevanje objekta naloga kritike. Od raziskovanja zelo različnih poskusov, ki arhitekture znova skušajo postaviti v območja "diskurza", smo prešli k določanju vloge vseh možnih arhitekturnih diskurzov in to tako, da smo zastavili težavno vprašanja o splošni funkciji teh poskusov. Sedaj moramo stopiti onstran tega.

Ob različnih priložnostih, tudi v tej knjigi, smo skušali pokazati, da so dogodki zgodovinskih avantgard, alternative, ki jih na videz ponuja nasprotje med redom in neredom, pravilom in naključjem, strukturo in brezobličnim, dejansko komplementarni. To se je recimo pokazalo pri zglednem primeru, kot je naselje Gallaratese, kjer je dialektika med purizmom in konstruktivizmom povsem očitna. Vendar pa domet te komplementarnosti presega posamezna primere. Gre za degradacijo materialov komunikacije, ki se kompromitirajo z banalnim vsakdanom, le-ti so se prisiljeni ogledovati v tesnobo vzbujajočem močvirju blagovnega univerzuma in so zreducirani na izpraznjene in osuple znake: to je proces, ki poteka od tragičnih norčij Cabaret Voltaire do Schwittersovega Mevzbau, do konstruktivističnih slik Moholy-nagya ali do Sol Lewittove lažne urejenosti.

Tu se srečamo s presenetljivim rezultatom: desakralizirana poglobitev v kaos omogoča ponovno dviganje in to z instrumenti, ki zaradi tega, ker so privzeli logiko tega kaosa, lahko obvladujejo notranja razmerja.

*Oblika brezobličnega* kot pridobitev in projekt torej. Na eni strani gre za manipulacijo s čistimi znaki, ki so temelj arhitekturnega konstruiranja, na drugi strani pa za sprejemanje nedoločenega, razkrajanja. Ali kot je ostroumno zapisal Arnheim: "prehitro pristajanje na najmanjših a zelo natančnih oblikah – v delu Jeana Arpa, ki je po našem mnenju simptomatično – in nadaljnje razkazovanje razkrajanja, ki sta na videz popolnoma nasprotna, sta dejansko simptoma iste opustitve".[^41]

Prav Arpovo pričevanje pojasnjuje proces, ki potrditev forme povezuje s *cupio dissolvi* same forme.

"Okoli leta 1930 – se spominja Arp – so se porodile slike iz ročno razcefranega papirja … Zakaj naj bi poskušali doseči natančnost, čistost, ko pa ju ni več mogoče doseči. Zdaj pozdravljam propadanje, ki se začne takoj za tem, ko je delo končano. Umazan moški z umazanimi prsti predira in maže detalj platna … Zajelo ga je divjaško navdušenje, sliko škropi s slino. Občutljivi kolaž iz akvarelnega papirja je izgubljan. Tudi prah in mrčes učinkovito uničujeta. Svetloba troši barve. Sonce in toplota ustvarjata mehurje, lomita barvo, jo dezintegrirata. Vlaga ustvarja plesen, delo razpade na koščke, umre. Smrt neke slike me ni več silila v obup. Sklenil sem pakt z njeno minljivostjo, z njeno smrtjo, ki je sedaj del slike. A smrt je rasla, pokončala je sliko in življenje… Forma je postala brezoblična, Končno neskončno, posameznik Celota."[^42]

Brezoblično, tveganost eksistence, torej več ne poraja tesnobe, če ga sprejmemo kot jezikoslovni material, kar je značilno za Razschenbergove materične kolaže, za Tinguelyjev *Poklon New Yorku* ali za Cageove jedke manipulacije z zvokom. In vice versa: govorica lahko govori o nedoločenem, z minljivem zato, ker s tem pozdravlja prihod Celote.

Toda tu smo prisluhnili oglašanju *konzuma*. Ni naključje, da je večji del takšnih častitev brezobličnega potekal v znaku tehnološke utopije. Ironične in vznemirjujoče metafore skupin Archigram ali Achizoom ter Johansenove eksplozivne arhitekture (da ne govorimo o cinizmu skupine Site) so svoje korenine globoko zasadile v tehnološkem mitu. Tehnologija se tako lahko bere na mističen način, kot "druga narava", predmet mimesisa; postane lahko – kot pri delu raziskav sovjetskega konstruktivizma – predmet oblikovnega blebetanja, kjer se forma samouničuje zato, da bi iz samega procesa samooporekanja brizgnila sporočila. Naletimo celo na poskuse, da se za to samouničevanje konstruirajo nekakšni kodeksi.[^43] Tisto, kar pri tem abstraktnem besnenju ostaja prikrito, je prav splošni pomen njegovega prijetnega mazohizma. Zdi se, da je prav pri teh poskusih mogoče uspešno uporabiti kritično metodo, ki se navdihuje s tehnološko estetiko Maxa Benseja in informacijsko teorijo Abrahama Molesa. Toda to je mogoče zgolj zaradi tega, ker, veliko bolj kot Stirling, skušajo spregovoriti o univerzumu tehnološke nedoločenosti: s tem ko skušajo znova povezati "besedo in stvari", ko skušajo svetu vsakdanje eksistence pripisati neko avtonomno komunicirajočo strukturo, ves fizični prostor skušajo zapolniti z eksaltiranimi informacijskimi kvanti. Ni naključje, da sedaj že demodées podobe Archigrama kot tudi umetelne in namenoma ironične podobe Boba Venturija in Denise Scott Brown ter Hansa Holleina hkrati širijo in ožajo polje v katerega posega arhitektura: širijo ga, ko zastavljajo temo obvladovanja celotnega vidnega prostora, ožajo ga, kolikor ga berejo kot mrežo nadzidave.

Vendar so projekti, ki sta jih Venturi in Rauch izdelala za B. Francklin avenijo v Philadelphiji, le pripeljali do nekega rezultata.[^44] Tu ne gre več za nikakršno komunikativno množico: arnhitektura se je razkrojila v destruktiven sistem kratkotrajnih siganalov.

V kraju *komunikacije* je tok *informacij*; gre za poskus, da se arhitektura v kraju arhitekture kot govorice brez ideoloških ostankov zreducira na mass-medium; v kraju, kjer se tesnobno poskuša prestrukturirati urbani sistem, nastopa odčarano sprejemanje realnega, ki seže celo do cinizma.

Venturi, ki je sprejel neko izjemno jezikoslovno problematiko, je pristal na radikalnem razvrednotenju govorice: smisel *Plakatwelta*, reklamnega univerzuma, ne gre iskati v njegovih zunanjih referentih. Venturi tako doseže nasproten rezultat od tistega, ki so ga dosegli rigoristi kompozicije. Pri njih gre za metafizično obnovo neke "biti" arhitekture, ki je izločena iz toka bivanja. Neuporabnost govorice pri Venturiju, potem ko je enkrat odkril, da je nabita z dvoumnostjo, kaže, da je vsaka zahteva po avtonomiji, ko se sreča z realnim, popolnoma iluzorična.

A bodimo pozorni, v obeh primerih govorica prevara samo sebe. K tej temi se bomo sicer vrnili v naslednjem poglavju, vendar pa smo že doslej opazili, da protagonisti današnje arhitekture pogosto privzemajo donkihotovska obličja, kar ima vsekakor večji pomen kot bi si to lahko mislili.

Govorica je prišla do točke, ko govori o lastni osamitvi in to tako tedaj, ko hoče spet prehoditi pot rigorizma, s tem da upira pogled v mehanizme lastne pisave, kakor tudi tedaj, ko se hoče pognati v smer Drugega, k problematičnemu prostoru eksistence. Toda ali ne gre pri tej poti, ki se je zgodovinsko izpolnila v časovnem razponu od konca petdesetih let do danes, za ponovitev že preživetih dogodkov? Ali ni morda Mallarméjev odgovor na vpraŠanje o subjektu govora – "tisti, ki govori, je beseda sama" – ki smo ga navedli na začetku, komplementaren s hkrati tragičnim in tolažilnim spoznanjem Krausa in Loosa: "fakt ima besedo, to, kar je zgolj mišljeno, je neizrekljivo?". In med drugim, ali ni usoda zgodovinskih avantgard prav v tem, da so se razkrojile v zgodovinsko izrabljenem projektu intelektualnega upravljanja Celote? Vrnitev v hišo govorice je posledica spoznanja o spodletelosti tega projekta. Vendar pa je treba zastaviti vprašanje o tem, koliko je bil ta neuspeh odvisen od samega značaja arhitekturne stroke in koliko od tistega, kar še ni v celoti razsvetljeno.

Michel Foucault je pripomnil, da med načini rabe govorice obstaja nekakšno neskladje:

"diskurzi, ki "se izrekajo" z minevanjem in menjavanjem dnevov in ki izginjajo s samim aktom, ki jih je izjavil; pa diskurzi ki so na izviru določenega števila novih aktov, besed, ki jih prevzemajo, spreminjajo  ali govorijo o njih; skratka diskurzi, ki se nedoločeno nahajajo onstran njihovih formulacij, ki *so izrečeni*, ostajajo izrečeni in jih je šele treba izrači".[^45]

Gre očitno za neko neskladje, ki ni absolutno, ki pa je vendarle takšno, da konstituira *razloček* med ravnmi jezikoslovne organizacije. Celotno "moderno gibanje" je skušalo odpraviti to nekladje: tu še posebej mislimo na polemično stališče Hennesa Meyerja radikalizem Hansa Schmidta, stališča revij kot sta bili ABC in G, estetsko mišljenje Karela Teigea, Benjamina in Mikarovskega.[^46]

Toda tudi sam Foucault je spozna končni rezultat takšnih poskusov.

"Radikalno izničenje tega neskladja je vselej lahko le igra, utopija ali tesnoba. Igra a la Borges, gre za komentar, ki ne pomeni nič drugega kot ponovni nastop, besede za besedo, tistega, kar komentira; spet gre za igro kritike, ki naj bi v neskončnost govorila o nekem delu, ki ne obstaja."[^47]

Ali ne gre morda tu za tisto točko, h kateri sta usmerjena ne le Stirling in Kahn, ampak tudi tisti, ki jih je Jencks poimenoval Supersensualists – Hollein, Pichler ali Bofill, ki pa jim predhodi, kar Jencks ni opazil, večji del zadnjih Wrightovih del – in kamor so usmerjene nemogoče prefiguracije tehnoloških avantgard (Leo Ludwig in Piano and Rogere)?[^48] Izničenje razločka med diskurzi, ki "se izrekajo" in tistimi, ki "so izrečeni", se ne more uresničiti na ravni govorice. Nasmeh s stisnjenimi zobmi, ki je značilen za Holleinovo arhitekturo ozirom za formalne paradokse Arate Isozakija – Fujimi Country Club – house (1972–1974) ali pa Kitakyuschu Central Library (1973–1975), pa tudi stol *Marilyn on the Line* (1972)[^49] – se sooča s prav tako sofisticiranim a pristnejšim humorjem Carla Scarpe: vendar gre vselej za "komično, ki nas ne nasmeje", za "igro kot utopijo in tesnobo".

Toda za to poganjanje arhitekture k realnemu je značilen splošen projekt, ki postane evidenten takrat, ko obravnavamo tisti sektor raziskav, ki so lastno tradicijo utemeljile na dejavnosti likov kot so Raymond Unwin, Barry Parker, Clarence Stein, Henry Wright in Martin Wagner. V takšni premestitvi arhitekturne stroke – od *forme* k *reformi* – se nahaja neko prikrito znamenje, ki morda odpira možnost za preseganje njene dvoumnosti. V množici teh poskusov je dejansko prisoten vsaj nekakšen tendenčni napotek: gre za podmeno o neki "novi tehniki", ki določajo kapitalistično upravljanje gradnje in teritorija.

Vendar pa nas to prisili k temu, da skorajda scela odvržemo prtljago tradicionalnih vrednostnih kategorij. Ker v igri ni več neko delo, ampak produkcijski cikel, se bo analiza morala izvajati na materialnem terenu, ki ga ta cikel predpostavlja. Z drugimi besedami, gre za premestitev pozornosti od tistega, kar arhitektura hoče biti oziroma hoče *reči*, k tistemu, kar gradbena produkcija reprezentira v ekonomski igri, to pa pomeni, izdelati takšne bralne parametre, ki se bodo lahko neposredno dotaknili funkcije, ki jo ima gradbena produkcija v kapitalističnem sistemu. Lahko se nam očita, da je takšno branje nekaj *drugega* od branja arhitekture kot komunikacijskega sistema. Naš odgovor, ki ga je treba vedno znova ponavljati, je, da je za tiste, ki hočejo razkriti prevaro rokohitreca, veliko bolje, da mu stopijo za hrbet in se skrijejo za kulisami, kakor pa da še naprej ostrijo pogled z njihovega sedeža v parterju.

Kakorkoli že, jasno je, da z branjem arhitekturne ideologije kot elementa nekega produkcijskega cikla – ta element je morda sekundaren, a je vselej element tega cikla – nastopi sprevrnitev splošno sprejete piramide vrednot. Če sprejmemo to merilo presojanja, potem bo vprašanje o tem, v kolikšni meri neka jezikovna izbira ali strukturalna organizacija izraža oziroma anticipira "svobodnejše" načine eksistence, dejansko smešno. Vprašanja, ki jih kritika mora zastaviti arhitekturi, se torej tičejo načinov, s katerimi lahko arhitektura kot organizirana institucija bolj ali manj uspešno vpliva na produkcijska razmerja.

Menimo torej, da ima temeljni pomen ponovitev vprašanj, ki jih je Walter Benjamin zastavil v enem najpomembnejših esejev, v *Piscu kot producentu*.[^50]

"Namreč – piše Benjamin – namesto tega, da se vprašamo: kakšno je stališče nekega dela do produkcijskih odnosov dobe? – če se z njimi strinja, če je reakcionarno, oziroma, že teži k njihovi spremembi, če je revolucionarno? – namesto da zastavim to vprašanje ali vsaj predno ga bom zastavil, bi rad predlagal neko drugo. Torej, predno se vprašam: kakšno je stališče literarnega dela *do* produkcijskih odnosov, bi se rad vprašal: kakšno je njegovo mesto *v* teh odnosih? To vprašanje se neposredno tiče funkcije, ki jo ima delo v produkcijskih odnosih določene dobe. Z drugimi besedami, neposredno meri na literarno *tehniko* del.

Sam Benjamin je na ta način, to omenjamo mimogrede, radikalno presegel tisto ideološko pozicijo, ki jo je zapisal v sklepnem delu *Umetniškega dela v času svoje tehnične reprodukcije*. Z vprašanji, ki jih je zastavil v *Piscu kot producentu*, ni sprejel tistih predlogov o rešitvi, ki jih ponuja nekakšna "alternativna" raba jezikoslovnih instrumentov; ne gre več za nobeno ideologljo o "komunistični" umetnosti, ki stoji nasproti "fašistični" umetnosti. Tu gre zgolj za avtentično strukturalno obravnavo produkcijske vloge intelektualnih dejavnosti in torej vrsto vprašanj, ki se tičejo njihovega možnega prispevka k razvoju produkcijskih odnosov. Gotovo, v tem Benjaminoven tekstu so številna nejasna mesta, ko gre za vprašanje politične vrednosti nekaterih tehničnih inovacij: mislimo na razmerje do dadaizma in vsebine Heartfieldove, po Benjaminu "revolucionarne", politične fotomontaže.[^51] Vendar pa je bistvo njegovega diskurza tako aktualno, da nas pelje k radikalni reviziji kriterijev, s katerimi se oblikujejo temeljna vozlišča zgodovine sodobne umetnosti in arhitekture. Če imamo pred očmi osrednje vprašanje – kakšno je mesto nekega dela v produkcijskih odnosih – potem dobijo številne "mojstrovine" moderne arhitekture sekundarno ali obrobno vlogo, večji del današnjih razprav pa je potisnjen na območje, ki ima obrobni značaj.

Dejansko se je potrdila pravilnost sodbe, ki jo zagovarjamo, ko gre za raziskave, ki arhitekturi skušajo vrniti njeno izvirno "čistost": te raziskave se kažejo kot nekakšne "paralelne akcije", ki hočejo konstruirati nekontaminirani limb, ki prav zaradi tega lebdi nad (ali pod) konflikti in v katerem se zbirajo zgolj njihovi oddaljeni odmevi.

"L'art pour l'art" je bila svojčas oblika visokomeščanskega protesta proti univerzumu Zivilisation. Thomas Mann, ki je Kultur branil pred "nelagodjem", je formuliral "preudarke nekega nepolitika": njihova dosledna izpeljava znova potrjuje schillerovsko sorodstvo med umetnostjo in igro.

"Pogum, da se govori o rožah", lahko med drugim spoštujemo, vsaj ko gre za pravi pogum, tj. priznanje in pričevanje o boleči neustreznosti.

Vendar pa nočemo, da bi nas narobe razumeli: tudi kritik je "angel umazanih rok". Kritika si mora zastaviti taista vprašanja, ki jih zastavlja arhitekturi. In ta so: Na kakšen način vstopa *v* produkcijske procese? Kaj si na tej ravni predlaga? Vidimo, da se problematična vozlišča, ki smo jih napovedali v uvodu knjige, vračajo v nedotaknjeni obliki. Na podobna vprašanja težko lahko odgovorimo na *teoretičen način*. Nahajajo se onstran vsake "splošne teorije": "projekt", ki so ga zarisala ta vprašanja, obtoža današnjo kristalizacijo intelektualnega dela, pa čeprav se zdi, vsaj trenutno, da se lahko oblikuje zgolj smer pohoda, brez nekega pripravljenega in izpovedanega *telosa*.

Sklep našega diskurza je torej lahko zgolj problematičen. Ponavljamo, prav Benjaminova vprašanja – Benjamin, bodimo pozorni, iz spisov o hašišu – nastopajo kot tiste izpostavljene ovire, s katerimi se moramo spopasti. Arhitektu (in kritiku), ki naj bi sprejel naloge, ki mu jih nalaga današnja težavna realnost, bomo neutrudljivo zastavljali naslednja vprašanja:

"Ali mu uspava pospešiti podružbljanje duhovnih produkcijskih sredstev? Ali v samem produkcijskem procesu vidi načine organiziranja intelektualnih delavcev? Ali ponuja predloge za spremembo romana, drame, pesmi? Čim bolj bo njegova dejavnost usmerjena k tem nalogam, tem bolj pravilna bo tendenca, tem bolj bo tudi in nujno višja tehnična kvaliteta njegovega dela. Po drugi strani: čim bolj bo spoznal mesta, ki ga zaseda v produkcijskem procesu, tem manj mu bo prišlo na misel, da se izdaja za "eksponenta duha" … Zato, ker revolucionarni boj ne poteka med kapitalizmom in duhom, ampak med kapitalizmom in proletariatom."[^52]

"Odčarana avantgarda", ki v svojih gracioznih boudairs skuša raziskati globino filozofije nepredvidenega, vedno znava opisuje lastne reakcije pod vplivom droge, ki si jo zavestno dozira. Gotovo, hašiš uporablja na zavesten način: vendar pa je iz te "zavesti" naredila neko bariero, nasip. Tej "perfidni zapeljivosti" izdelkov, ki prihajajo iz laboratorijev imaginarnega, ne smemo zaupati. Kdor se hoče pripoznati v krizi, ki nas je priklenila k miniranemu ozemlju "hudobne sedanjosti", jih bo smejoč moral katalogizirati v idealnem muzeju poredne zavesti naše "mala dobe" in jih uporabiti kot vzvratna zrcala.

Prevod Janko Zlodre

[^a]: Gre za knjigo Manfreda Tafurija *La sfera e il labirinto* (Sfera in labirint), ki je leta 1980 izšla pri založbi Einaudi. Tu je prevedeno osmo poglavje oziroma prvi del tretjega dela ("dodatka" – Appendixe).
[^b]: Glej drugo poglavje z naslovom Zgodovinskost avantgard: Piranesi in Eisenstein.
[^1]: Prim. Michel Foucault, Le mots et les choses, Pariz, 1966, ital. prev. Le parole e cose, Milano, 1967. Vedeti moramo. da je izraz "smrtni molk znaka" Nietzschejev.
[^2]: Glej predvsem Kenneth Frampton, Leicester University Engineering Laboratory, The Architectural Design, 1964, vol. XXXIV, št. 2, str. 61 in ID, Information Bank, Architectural Forum, 1968, vol. CXXIX, št. 4, str. 37–42; Andrew Melville Hall, St. Andrew's University Scotland, Architectural Design, 1970, vol. XL, št. 9, str. 460–462 in Transformation in Style: The Work of James Stirling, A+U, 1975, št. 50, str. 135–138; Mark Girouard, Florey Building Oxford, Architectural Review, 1972, vol. CLII, št. 909, str. 260–277, kjer so ob vplivnih Sant'Elie, konstruktivizma, Wrighta, Chareante, Brinkcmanna in van der Vlugta, ki jih je poudaril že Frampton, vzpostavljena tudi razmerja med Stirlingovim spretnim geometrizmom in Butterfieldovim viktorijanskim irrealizmom. Glej tudi Joseph Rykwert, Un episodio inglese, Domus, 1964, št. 415, str. 3 in naslednje ter ID, Stirling a Cambridge, prav tam, 1969, št. 491, str. 8–15; Stirling in Scozia, prav tam, 1970, št. 491, str. 5–15; Charles Jencks, Modern Movements in Architecture, Harmondsworth, 1973, str. 260–270 (pogl. James Stirling or Function Made Manifest); Reyner Banham, History Faculty, Cambridge, Architectural Review, 1968, vol. CIVL, št. 861, str. 329 in naslednje (kjer je med Stirlingove vire uvrščena tudi Scheerbartova poetika) in Problem X3=Olivetti Architectural Review, vol. CLV, št. 926, str. 197–200; John Jacobus, Introduction to James Stirling, Building and Projects 195–1974, New York, 197. V članku Alvina Boyarskega, Stirling "Dimostrazioni", Architectural Design, 1963, vol. XXXVIII, št. 10, str. 454 in naslednje, je Stirling predstavljen kot tipični predstavnik neke razočarane *angry generation*: to naj bi bilo izhodišče njegovih arhitektur, ki so opredeljene kot "apokaliptične", kot mešanica "sočnih spominov". Sam Stirling se izogiba neposrednim vprašanjem o njegovih virih in vedno znova govori o invenciji organizma kot celovite strukture: prim. James Striling, An Architectural Approach to Architecture, RIBA Journal, maj 1965, vol. LXXII, št. 5, str. 231–240 in Zodiac, 1967, št. 16, str. 160–169 ter Anti-Structure, prav tam, 1968, št. 16, str. 51–60 (glej tudi opombi 8 in 9).
[^3]: Gre za mnenje, ki se nahaja v Framptonovem članku Andrew Melville Hall, nav. d., in v Rykwetovem članku James Stirling, 4 progetti, Domus, 1972, št. 516, str. 1–20. Za stanovanjski kompleks, ki ga je Stirling postavil v Runcornu, prim. esej Wernerja Seligmana, Runcorn, Oppositions, 1976, št. 7, str. 9–22 in postskriptum Anthony Vidlerja na str. 23.
[^4]: Mislimo na dvorano "à la Melnikov", ki je obešena na transverzalnih pilastrih, pri stavbi univerze v Leicestru in na traverze, ki so izravnana s težo stolpa, ki stoji na njih. Vendar pa je Rykwek glede Olivettijeve stavbe v Surreyu upravičeno opozoril na disonanco, ki jo je sprostila kovinska palična struktura stožičastega predverja, ki so prisekane na podstavkih (prim. Rykwert, Lo spazio policromo, Olivetti Training Centre, Haslemere, Surrey, Domus, 1974, št. 530, str. 37–44). Za Olivettijev center v Haslemeru prim. tudi Charles Jencks, Stirling's Olivetti Center Training, Architese, 1974, št. 10, str. 41–46. O razširitvi kril pri Stirlingovi stavbi je Jencks zapisal: "A comparable feeling in music would be suspensions and tensions of Stravinsky, in art the distorsions of Francis Bacon."
[^5]: Frampton, Leicester University, nav. d., str. 61. A tudi William Curtis, L'universite, le ville et l'habitat collectif, Architese, 1975, št. 14, str. 32–34.
[^6]: Frampton, Andrew Melville Hall, nav. d.
[^7]: Prim. Peter Eisenman, From Golden Lane to Robin Hood Gardens: or if you follow the Yellow Brick Road, it may not lead to Golders Green, Oppositions, 1973, št. 1, str. 28–56.
[^8]: James Stirling, Appunto per la Hornbostel Lecture alla Carnegie Mellon University, Pittsburgh, april 1974, v katalogu James Stirling (razstava v Castel Nuovo, Neapelj 18. april – 4. maj 1975), Rim, 1976, str. 26.
[^9]: Stirling je vendarle v nasprotju s samim sabo, saj je na II. iranskem mednarodnem kongresu za arhitekturo (Persepolis-Širaz, september 1976) izjavil: "Zdi se, da (neka stavba) zbira celotno serijo form, na katere se lahko občinstvo vsakodnevno *nanaša*, na katero se lahko *privadi* in *identificira*. Te forme so izpeljane iz stopnic, oken, sob, hodnikov, vhodov itn., celotna stavba je zamišljena kot kompozicija vsakdanjih elementov, ki jih lahko prepozna navaden človek in ne zgolj arhitekt." (Prim. katalog James Stirling, nav. d., str. 28–29). To nasprotje pa ni pomenljivo samo po sebi: prej kaže na to kako oblikovna pisava pri arhitektih kot je Stirling sledi zakonom, ki jih ni mogoče verbalizirati in jih ni mogoče prevesti v druge pisave.
[^10]: Peter Eisenman, Real and English: The Destruction of the Box, Oppositions, 1974, št. 4, str. 6–34.
[^11]: Prav tam. str. 20.
[^12]: Prav tam. str. 27–31.
[^13]: Za te projekte prim. Lotus International, 1977, št. 15, str. 58 in naslednje. Prim. tudi David Stewart, Three Projects by James Stirling, A+U, 1976, št. 67, str. 55–56, z grafično in fotografsko dokumentacijo na str. 22 in naslednjih. Steward je ob Town Centre Housing v Runcorn New Town obravnaval tudi projekte za novo galerijo na Grabbenplatz v Düsseldorfu in za Wallraf-museum in opozoril na Schinkove odmeve ter sugestije izpeljane iz Hadrijanove vile v Tivoliju.
[^14]: Prim. Cesare de Seta, La storicità dialecttica di Stirling, v James Stirling, nav. d., str. 22–24.
[^15]: Prim. npr. Alan Johnson in Stephen N. Games, Florey Building, Oxford (Letters to the Editors), Architectural Review, 1972, vol. CLII, št. 920, str. 384–385.
[^16]: Roland Barthes, Critique et vérité, Pariz, 1965.
[^17]: Alda Rossija obravnavamo tu le kot arhitekta. Opozarjamo, da je njegovo teoretsko delo zgolj "poetika" v strogem pomenu besede. Kritika Rossijevega literarnega teksta je nesmiselna: pomaga nam lahko le pri branju duhovne avtobiografije, ki jo je arhitekt vpisal v svoje formalne kompozicije. Bibliografija o Rossiju je v takšnem ali drugačnem smislu žal pomanjkljiva, zato navajamo le nekatere tekste: članek Ezia Bonfantija, Elementi e construzione. Note sull'architettura di Aldo Rossi, Controspazio, II, 1970, št. 10, str. 19 in naslednje; esej Massima Scolarija, Avanguardia e nuova architettura, v delu različnih avtorjev, Architettura razionale, XV. Trienale di Milano. Sezione internazionale di architettura, Milano, 1973, str. 153–187; katalog Aldo Rossi, Bauten Projekte (z uvodom Martina Steinmanna, Architektur), za razstavo v Zürichu, november-december 1973; Renato Nicolini, Note su Aldo Rossi, Controspazio, 1974, št. 4, str. 48–49; Vittorio Savi, L'architettura di Aldo Rossi, Milano, 1975, z izčrpno bibliografijo; monografska številka japonske revije A+U, 1976, str. 55 in naslednje, ter katalog Aldo Rossi, Firence, 1979.
[^18]: "Igra nasprotij in suspenzij smisla – piše Fossati o "metafizičnem" De Chiricu z besedami, ki veljajo tudi za Rossijeve arhitekture – ni kakršenkoli tehnični pripomoček: gre za pripomoček par excellence, obred, z njegovimi pripravljalnimi in evokativnimi nadrobnostmi, epifanijo kot sublimacijo, s praktičnimi in čudodelnimi nameni. Gre za sublimacijo par excellence, igro, ki skriva igro in s preudarno počasnostjo odkriva neko drugo, slikarstvo kot stvar za sebe, kot nasprotje krize, ki je nastopila med videzom in vsebino, kot alternativo … Igra, ki je razcepljena pred realnostjo in njenimi objekti, je zaključena, v nejasnost, je postalo bolj predmeten objekt od samih objektov, ki so v igri, gre za resnico bolj resnično od potreb in razmerij, za stvar za sebe." (Paolo Fossati, La pittura a programma. De Chirico metafisico, Benetke, 1973, str. 24–25.)
[^19]: Tu se očitno opiramo na znani pasus Walterja Benjamina iz *Tez o pojmu zgodovine*, ki ga je Frampton postavil kot moto eseja, ki je bil objavljen v Oppositions. Vendar pa je tema *Angelusa Novusa* prisotna tudi na vseh ostalih Benjaminovih straneh: "Srednjeevropejec – piše Benjamin leta 1931 – svojega življenja ni znal združiti s tehniko zato, ker je še zmeraj zvest fetišizmu ustvarjalnega življenja. Slediti bi moral Loosovemu boju proti zmaju "ornamentu", slišati astralni esperanto Scheerbartovih kreatur ali pa spremljati Kleejevega novega angela, ki ljudi raje osvobaja tako, da jim odvzame tisto, kar imajo, kot pa da bi jih osrečil z darili – če hoče razumeti človeštvo, ki se uveljavlja z destrukcijo … Iz otroka in antropofaga se bo porodilo bitje, ki podjarmlja (demon); to ni človek, ampak nečloveško bitje – novi angel." Walter Benjamin, Karl Kraus, Frankfurter Zeitung, 10, 14, 17 in 18, marec 1931, sedaj v Schriften II, Frankfurt na Majni, 1955, str. 159–195, ital. prev. v Avanguardia e rivoluzione, Torino, 1973, str. 100–133.
[^20]: Kar lahko pripelje celo do pomembnih estetskih učinkov, tako kot pri magični prekinitvi presekanega stožca v členih, ki so se prisiljeni odpreti, pri mestni hiši v Miljah leta 1972. Ta projekt morda razloži, kaj si misli Rossi, ko govori o "analognem mestu": gre za nekakšen "magični realizem", ki se opira na magično skušnjo, ki je polna resonance spomina: "Lahko uporabljamo reference obstoječih mest – piše Rossi – kot da so postavljene na gladki in osvetljeni površini: storili smo to, da se arhitektura udeležuje novih dogodkov."
[^21]: Revija Parametro, št. 21–22, 1973, ki je posvečena XV. Trienalu v Milanu – arhitekturni del trienala so pripravili Rossi, Franco Raggi, Massimo Scolari, Rosaldo Bonicalzi, Gianni Braghieri in Daniele Vitale – ima na naslovnici napisan naslov *La Trienale modello Starace* (Achile Starace (1889–1945, politik, fašistični voditelj, od leta 1931 do leta 1939 sekretar stranke, leta 1945 so ga ustrelili partizani, op. prev.), v njej je zelo kritičen članek Glaucea Greslerja, Alla XV Trienale di Milano, str. 6 in naslednje, kritično je tudi pismo Giovannija Klausa Königa v reviji Architettura cronache e storia, XIX, 1973, št. 8, str. 456–457, ter članek Josepha Rykwerta, XV Trienale, Domus, 1974, št. 530, str. 1–15. S temi kritikami nimamo kaj početi. XV. trienale se lahko napade na osnovi stališč, ki so veliko bolj konkretna od tistih, na katera se opirajo omenjeni članki: zdi se, da nihče ni opazil veliko večje "reakcionarnosti" projektov za Rim in Benetke v urbanem merilu, ki so jih izdelali vsekakor "ne-akademski" arhitekti. To, da trienale napadajo zato, ker hočejo napasti Rossija – o njegovi "šoli" bomo spregovorili drugače – je nedopustno. Zgodovinarjeva strast nima nič skupnega s strastjo športnega navijača. Že dalj časa si več ne zastavljamo vprašanj o identiteti trupla v kleti, pa tudi preveč pristranskega sodnika ne obkladamo z vzdevki; pa čeprav nam prijatelj Rykwert, zaradi površnosti, ki ni značilna za njegove raziskave adamitskih rajev, pripisuje ideje in preference, ki jih nikoli nismo imeli. Gre za nekaj drugega. Če obravnavanje "škandalozne" avtonomije umetnosti že razglašamo za "fašizem", potem bi morali zbrati toliko poguma, da prenehamo s sklerotiziranimi in dvoumnimi vrednostnimi merili, ki se neposredno tičejo usode "modernega gibanja". In če smo se že spustili na raven infantilnih vrednostnih meril, ali res moramo spomniti na to, da je Gropius razlagal Goebbelsu, kako je edino moderna arhitektura tista, ki lahko izrazi premoč germanske rase? Kako to, da se še nihče ni spomnil, če je že Rossijeve osuplive simetrije mogoče opredeliti "à la Starace", da bi konstruktivistične volumetrije Kennedyjeve dobe – tu mislim na Kallmana in Kevina Rocha – pod istim naslovom obravnaval kot simbol ameriške demokracije in njene "civilne" kolonizacije Vietnama? Zgodovino delamo le takrat, ko opustimo te otroške paralelizme. Rossiju svetujemo, to čutimo kot osebno dolžnost, naj opusti poučevanje arhitekture: pa ne zaradi histeričnega in konformističnega sprenevedanja, marveč zato, ker mu hočemo pomagati, da bo še bolj koherenten v svojem očarljivem, a prav tako odvečnem molku. O XV. trienalu prim. tudi monografsko številko Controspazia, 1973, št. 6, posebej opozarjamo na dostojen članek, čeprav ne delimo avtorjevih stališč, Renata Nicolina, Per un nuovo realismo in architettura, prav tam, str. 12–15, ki zagovarja temeljno zasnovo razstave. Z nekajletne razdalje smo XV. trienalu v Milanu lahko hvaležni, ker je odprl razpravo in ker je mednarodni kritiki ponudil priložnost, da je razkrila vse svoje inhibicije in simplifikacije. V tem smislu je simptomatičen članek Charlesa Jencksa, Irational Rationalists. The Rats Since 1960. Part I, A+U, 1977, št. 76, str. 110–113, gre za simplifikacijo koncepta "racionalnost" in simplifikacijo epistemološke razprave o krizi dialektičnega mišljenja.)
[^22]: Prim. György Lukács, Georg Simmel, 1918, sedaj v delu različnih avtorjev, Buch des Dankes and Georg Simmel, Berlin, 1953, str. 173.
[^23]: Karl Kraus, V tej veliki dobi, Dunaj, 1914; prim. Walter Benjamin, Karl Kraus, nav. d., str. 103–104.
[^24]: Prim. Adolf Loos, Parole nel vuoto, Milano, 1972, izv. izd. Architektur, 1910 (predavanje), sedaj v Sämliche Schriften, Adolf Loos, Dunaj-München, 1962, vol. I., str. 302 in naslednje. Toda Loosova pozicija je vse kaj drugega kot osamljena. Loos je na neki način povezan s poučevanjem Theodora Fischerja in z elementarizmom njegovih učencev ter s še bolj kričečim purizmom Heinricha Tessenowa (prim. Heinrich Tessenow, Hausbau und dergleichen, Berlin, 1916, z uvodom Giorgia Grassija, Milano, 1974). Na drugi strani je položaj umetnika kot je Georg Muche v okrilju Bauhausa v Weimarju videti zelo blizu Loosovemu položaju: glej Georg Munche, Promemorija, 18. februarja 1922, ki jo je naslovil na kolege profesorja na Bauhausu, in Bildende Kunst und Industrieform, Bauhaus, 1, 1926, št. 1, str. 5–6, ital. prev. v Hans Maria Wingler, Bauhaus, Milano, 1972, str. 131–132. Prim. tudi Mariel Franciscono, Walter Gropius e la creazione di Bauhaus, Rim, 1975, z uvodom F. Dal Coja, izv. izd. Walter Gropius and the Creation of the Bauhaus in Weimar, University of Illinois Press, 1971. Glede razmerja med Loosom, Krausom in Wittgensteinom, glej Letter from Ludwig Wittgenstein With Memory by Paul Engelmann, Oxford, 1967, Firence 1970, predvsem pa temeljno delo Francesca Amendolagine in Massima Cacciarija, Oikos. Da Loos a Ludwig Wittgenstein, Rim, 1975. Knjigo Bernharda Leitnerja The Architecture of Ludwig Wittgenstein, London, 1973, lahko uporabimo zgolj kot dokumentacijski vir.
[^25]: Tu mislimo na knjigo Alberta Janika in Serge Toulmina, La grande Vienna, Milano, 1975, izv. izd. Wittgenstein's Vienna, New York, 1973, ki na zelo poenostavljen način združuje Krausovo ohranjanje "vrednot", te so ločene od "faktov", s solipsizmom zgodnjega Wittgensteina, in obratno, na prehitro Cacciarijevo odpravo Krausa v Krisis, Milano, 1976, v eseju La Vienna di Wittgenstein, Nuova Corrente, 1977, št. 72–73, str. 59 in naslednje, še posebej v paragrafu American Kraus, str. 101–106. Benjaminov esej o Krausu, nav. d., je nasprotno tekst poln refleksij, ki lahko za "glasnike starih bakrorezov" predstavljajo material neskončnih meditacij.
[^26]: Ta soprisotnost, ki jo je Rossi simboliziral tako, da je poklical "svet, ki je strog in v katerem se nahajajo redki predmeti", ima kot svoj končni referent *muzej*. "Beseda muzej – je zapisal Savi (L'architettura di Aldo Rossi, nav. d., str. 126–127) – pomeni tipološko opredeljen red, kjer se vsi elementi stekajo v eno smer. Rossi ni projektiral svojega muzeja … Izdelal je številne skice o temi in uredil XV. trienale. Temeljna shema ureditve je skelet. Odrezane stene – te so že prisotne na daljši stranici trga v Segrate, ki služijo kot kulise; v aksonometrični risbi projekta, ki je podoben zvezdi – se ponavljajo ob celotnem krilu palače trienala. Celice, ki jih delijo stene, spominjajo, tudi Zevija v Espressu, na samostanske celice. Med samostanom in muzejem v tipološkem smislu ni razlike. Edina razlika: Rossi je na sredi vsake posamezne stene postavil odprtino in je tako z iteracijo dosegel učinek centralne perspektive à la Weinbrenner. Os prehoda, ki seka stene, je analogna hrbtenici. Razstavni prostor med stenami je razjeden. Obiskovalci ne morejo napolniti razstavne strukture. Gre za razorožitveni izid, ko se zavemo, da je ureditev določena z ikonografskim modelom skeleta. Če je Rossi s Hišo smrti oblikoval arhitekturo, ki jo je zapustilo življenje, pa je tu oblikoval arhitekturo, ki so jo zapustile stvari. To golo nizanje sob vzbuja isti občutek. Rossi čuti, da je pravi muzej neka praznina, da je simbol osamitve, da se vsakič, ko pomislimo na muzej, znajdemo pred muzeifikacijo, pred praznino, pred bedo." Savijeve ugotovitve lahko primerjamo z eseji Alda Rossija, Adolf Loos 1870–1933, Casabella continuita, 1959, št. 233, str. 5–12, in Architettura per i musei, v delu različnih avtorjev, Teoria della progettazione architettonica, Bari, 1968, str. 122–137. Tudi zaradi tega, da preverimo v kolikšni meri je Rossijevo zastajanje pred praznino, ki jo predlaga, "krausovsko" in nasprotno, da preverimo koliko je oddaljeno od Miesovega "teatra odsotnosti", glede na branje, ki smo ga izpeljali v III. poglavju te knjige.
[^27]: Prim. Michel Foucault, Ceci n'est pas une pipe, Pariz, 1973.
[^28]: Carlo Michelstaedter, Dialogo sulla salute, 1910, Opere, Firence, 1958, str. 356.
[^29]: Prav tam, str. 366. Prim. Alberto Abruzzese, Da Trieste a Firenze. Lavoro e tradizione letteraria, v delu različnih avtorjev, La classe dei colti, Bari, 1970, str. 236 in naslednje.
[^30]: Prim. Savi, L'architettura di Aldo Rossi, nav. d., str. 150–152.
[^31]: Aldo Rossi, Introduzione, v Hans Schmidt, Contributi all'architettura. 1924–1964, Milano, 1974, str. 17.
[^32]: Prim. Massimo Scolari, Les apories de l'architecture, L'architecture d'aujour'hui, 1977, št. 190, str. 82–93. Nič kaj prepričljiva ni interpretacija Scolarijevih akvarelov, ki jo je M. Gandelsonas izpeljal v članku Paesaggi teoretici, Lotus International, 1976, št. 11, str. 57–63.
[^33]: Očitno je, da se opiramo na polemiko med Bretonom in Battailom: slednji je v imenu "krtovega duha", "nizkega" in "umazanega", telesnosti, napadel Bretona, ker hoče poleteti v višave, kjer "polna beseda" neovirano hiti k nekemu srečnemu neobstoječemu kraju, v katerem se "besede ljubijo" v ekstatičnih trenutkih, ki so iztrgani materialnosti realnega.
[^34]: Jasno je, da je takšno združevanje raziskav, ki so med sabo tudi zelo oddaljene, povsem podrejeno smotrom te raziskave. Le-te so, prej kot neka tendenca, del neke dvoumno označene "klime"; o tem cf. F. Dal Co. in Mario Manieri-Elia, La génération de l'incertitude, v L'architecture d'aujourd'hui, 1975, št, 181, str. 48 in naslednje.
[^35]: Francesco Dal Co., Architettura come forma sospesa, v Vittorio De Feo, Il piacere dell'architettura, Rim 1976, str. 13–17. Pregled najnovejših tendenc italijanske arhitekture, čeprav shematičen, je v knjigi Cina Conforto, Gabriele De Giorgi, Alessandra Muntoni in Marcello Pazzaglini, Il dibattito architettonico in Italia 1945–1975, Rim 1977, še posebej str. 177 in naslednje. O Purinijevih projektih cf. knjigo Franco Purini, Luogo e progetto, Rim 1976, katalog z razstave njegovih grafik, ki ga je objavil Centro Di, Firence 1977, članek Doppio tempo, v Controspazio, IX, 1977, št. 4–5, str, 54–55, in esej Paola Melisa, Il "timore" e il "bisogno" dell'architettura, prav tam, str. 61–61.
[^36]: Cf. Manfredo Tafuri, Les "muses inquiétantes", ou le destin d'une génération de "Maitres", v L'architecture d'aujord'hui, 1975, št. 181, str. 14–33.
[^37]: Cf. poročilo o projektu za naselje Zen v Palermu, Controspazio, 1971, št. 3, str. 12–17. "Z redukcijo splošne strukture načrta naselja – piše v poročilu – je povezan poskus … da se doseže kompleksna, stratificirana in diferencirana podoba samega naselja, *da se konstruira neka zgodovinska globina, svetopisemska pripoved, notranji monolog* … gre za kritično refleksijo pogojev za njegovo *daljno* in *bližnjo* uporabo v sedanjem kulturnem in protislovnem modelu (prav tam, str. 12, kurziv naš). Cf. tudi članek Massima Scolarija, Tre progetti di Vittorio Gregotti, v Contraspazio, III. 1971, št. 3, str. 2–6, kjer avtor ponuja prvo interpretacijo Gregottijevega "projektantskega obrata". Naselje Zen je razkošno predstavljeno v Lotus International, 1975, št. 9, str. 6–27, medtem ko so tudi načrti za univerzo v Kalabriji objavljeni v isti reviji, 1976, št. 11, str. 146–153, spremlja jih beležka Pierluigi Cerrija. Dokumentarna bibliografija o Gregottiju je zelo obširna, vendar pa ne poznamo kritične študije, ki bi jo bilo vredno omeniti. Nekatere splošne opazke se nahajajo v eseju Oriola Bohigasa, Vittorio Gregotti, v Once Arquitectos, Barcelona 1976, str. 67–82. Cf. tudi M. Tafuri, Le avventure dell'oggetto. Architettura e progetti di Vittorio Gregotti, v katalogu potujoče razstave, ki je bila posvečena arhitektu, Milano 1976.
[^38]:
    M. Gandelsonas, On reading architecture, v Progressive architecture, 1972, št. 3, str. 68–87. O Gravesovi arhitekturi in še posebej o Gunwyn Office v Princetonu (1971–1972) cf. esej Petera Carla, Towards a pluralist architecture, v Progressive architecture, 1973, št. 2, str. 82–89, medtem ko za eno njegovih najpomembnejših del, Medical Office of Ear, Node and Throat Associates v Fort Wayne (Indijana) iz leta 1971, cf. C.R.S., Painterly Illusion and Architectural Reality, v Interiors, september 1974. Cf. končno tudi naše poglavje Michael Graves, L'imagine e il suo doppio, str. 20–22 in naslednje, v eseju Les Bijoux indiscrits, katalog Five Architects, NY, Rim 1976.

    Mimogrede lahko pripomnimo, da morda tisto, kar je Argan prepoznal v arhitekturi Louisa Kahna, prej velja za ta tip raziskav. "Tisti tokovi, ki so danes najbolj angažirani, ki se najbolj zavedajo krize – piše Argan – izvajajo metodično, skorajda znanstveno in v vsakem primeru kritično analizo strukturnih komponent umetniškega "pojava": umetnost, ki se hoče ustaliti, se še zmeraj lahko "fenomenizira", tako da kritično raziskuje zakaj je neka površina površina, volumen volumen, zgradba zgradba, slika slika. Zato ker so spoznali, da se umetnost ne more opredeliti z njeno povezavo in funkcijo v sistemu, raziskujejo, če jo je mogoče opredeliti kot sistem po sebi, kot neko avtonomno strukturo." (Giulio Carlo Argan, I due stadi della critica, v monografski številki Ulisse, Dove va l'arte, november 1973, vol. XIII., št. 76, str. 14–26 (navedek je na strani 25)). O tej tematiki cf. tudi knjiga Filiberta Menne, La linea analitica dell'arte moderna. Le figure e le icone, Torino 1975.
[^39]: Cf. Walter Segal, The Neo-Purist School of Architecture, v Architectural Design, 1972, vol. XLII, št. 6, str. 344–345.
[^40]: Tu mislimo tako na "Novo Arhitekturo" opredeljeno z velikim N in velikim A, ki pa ni dovolj tehtno opredeljena, v knjigi Nina Dardija, Il gioco sapiente, Padova 1971, kakor tudi na "Novo Tendenco" (glej stalno prisotnost velikih začetnic), ki jo je opredelil Massimo Scolari v Avanguardie e nuova architettura, nav. d. Če gre za opredelitev kontinuitete z abstraktnimi tendencami iz dvajsetih in tridesetih let, potem bi morali zbrati toliko poguma in govoriti prej o revival ali survival kot pa o "novem"; Če se že hoče poudariti primat jezikoslovnih obravnav, potem bi morali veliko bolj paziti, ko se nakazuje sorodnosti oziroma izjeme.
[^41]: Rudolf Arnheim, Entropia e arte. Saggio sul disordine e l'ordine, Torino 1974, str. 74–75, izv. izd. Entropy and Art. An Essay on Disorder and Order, University of California Press, 1971.
[^42]: Jean Arp, On my way. Poestry and essays 1912–1947, New York 1948, str. 77. Bleščeča analiza Arpove poetike je v knjigi Laure Mancinelli, Il messaggio razionale dell'avanguardia, Torino 1978.
[^43]: Cf, Bruno Zevi, Il linguaggio moderno dell'architettura. Guida al codice anticlassico, Torino 1973.
[^44]: Cf. L'architecture d'aujourd'hui, 1973, št. 169, str. 63–69.
[^45]: Michel Foucault, L'ordine dell discorso, Torino 1972, str. 19; iz. izd. L'ordre du discours, nastopno predavanje na Collège de France, 2. decembra 1970.
[^46]: O stališčih Hannesa Meyerja glej temeljni esej Francesca Dal Coja, ki je objavljen v italijanski izdaji spisov švicarskega arhitekta, z naslovom Architettura e rivoluzione, Padova 1973 (za nasprotno mnenje glej članek Massima Scolarija, Hannes Meyer e la pretesa negazione dell'arte, v Controspazio, I., 1969, št. 7, str. 58–59), ob znani monografiji Claude Schmidta. Cf. tudi Hans Schmidt, Beiträge zur Architektur, Berlin 1965, in številko Werka, 1972–10, ki je delno posvečena Schmidtovemu delu.
[^47]: Foucault, L'ordine del discorso, nav. d., str. 20.
[^48]: Jencks, Modern Movements in Architecture, nav. d., str. 51–59 (pogl. Dolce vita or the Supersensualists).
[^49]: Med številnimi publikacijami o Arati Isozakiju je morda z antologijskega gledišča najbolj popolna japonska revija SD (Space Design), 1976m št. 140, s člankom Hansa Holleina, Position and More. The architect as a work of art, or Mr. Isozaki marries the fresh window, str. 4–9, člankom Kazuhiro Ishija, A Guide to the World of Arata Isozaki, str. 11–23, pa tudi 28 of Isozaki's works with notes by the architect himself, str. 24 in naslednje in Chronological Review, str. 179–188. Cf. tudi esej Kennetha Framptona, The Japanese New Wave, v katalogu A New Wave of Japanese Architecture, New York 1978, str. 2–13.
[^50]: Benjamin, Der Autor als Produzent (ital. prev., Avangardia e rivoluzione, Torino 1973, str. 201). Ta Benjaminov esej navaja tudi Paolo Portoghesi, ko skuša spodbiti nekatere naše teze o funkciji arhitekturnih ideologij (cf. Paolo Portoghesi, Autopsia o vivisezione dell'architettura, v Controspazio, 1, november 1969, str. 5–7). Benjamin je dejansko tudi tu dvoumen in se ponuja različnim interpretacijam. Toda napačno bi bilo, če bi se omejili, tako kot to počne Portoghesi, na tradicionalne aspekte teksta. Benjamin je, ko je predstavil šolo Neue Sachlichkeit, napisal: "Ta šola je razglasila lastno bedo. Na ta način se je izognila neizogibni nalogi današnjega književnika: da spozna, kako je *reven* in kako mora biti *reven*, če hoče začeti od začetka … Piscu, ki je zrelo premislil pogoje današnjega ustvarjanja, ni nič bolj tuje od pričakovanja ali zgolj hrepenenja po takšnih delih (gre za mojstrovine, ki se šopirijo z že zdavnaj ponarejeno ustvarjalno osebnostjo). Njegovo delo ne bo nikoli uperjeno k produktom, ampak vselej tudi k produkcijskim sredstvom. Z drugimi besedami: njegovi produkti morajo imeti ob in pred značajem dela – funkcijo organizacije" (str. 211, kurziv naš). Sam Benjamin opozarja, da se ta organizacijska funkcija ne sme omejiti na propagandne namene.
[^51]: Cf. Benjamin, Der Autor als Produzent, nav. d., str. 208.
[^52]: Benjamin, Der Autor als Produzent, nav. d. (ital prev. nav. d., str. 216–217).